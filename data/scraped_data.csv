text,label
"WAPENZI wa sanaa na burudani Mlima Kenya na kote nchini bila shaka wanafurahia muziki wa Samuel Muchoki almaarufu Samidoh ambaye kando na muziki, ni afisa wa polisi.“Utamkumbuka kwa sifa ya muziki, Mkenya, sarakasi zake tele za kimapenzi au taaluma yake ya kuwa afisa wa polisi?” auliza mwenyekiti wa Shirika la utafiti la Ustawishaji Mila na desturi za Mugikuyu Mzee Kamande Gitu, 75.Mwaka wa 2050 Bw Samidoh, Mungu akimjalia afya na uhai, atakuwa na umri wa miaka 61 ambapo tayari atakuwa amestaafu kutoka huduma ya polisi nchini.Samidoh alikuwa amepiga hatua kubwa katika taaluma ya muziki ambapo hata wenyeji Mlima Kenya walikuwa wameanza kumkumbatia kama ‘Mfalme’ wa mtindo wa ‘Mugithi’.“Kufikia mwaka wa 2018, Samidoh alikuwa akionekana kuwa asiye na ushindani katika kutwaa taji la aliyefanikiwa zaidi ya wote kwa nyakati zote (G.O.A.T) katika kupiga muziki wa Mugithi,” asema Mzee Joseph Kaguthi ambaye aliwahi kuwa Mkuu wa Mkoa kwa miaka mingi.Bw Kaguthi alisema kwamba kuanzia mwaka wa 2021 Bw Samidoh alianza kujulikana kwa ueledi wa kimapenzi na uigizaji mwingi wa baadhi ya wapenzi wake.Bw Kaguthi anasema kuwa kati ya sifa zote ambazo Samidoh anahusishwa nazo, “hakuna iliyo haramu na zote ni za kujivunia”.Mnamo Januari 5, 2023, Samidoh aliandika kwa ukurasa wake wa Facebook kwamba “huu mwaka utakuwa wa kutengeneza pesa, mwili na siku za baadaye. Jina  walishakuharibia kitambo”.Katika mitandao ya kijamii, Samidoh huzua mijadala mikali, nyingi ikiwa kuhusu masuala ya mapenzi huku bidii aliyokuwa nayo ya kuachilia ngoma kalikali na ambazo hukumbatiwa Mlima Kenya kama Wimbo wa Taifa imemtoka.Sarakasi nyingi zake za kimapenzi huhusu bibi yake wa kwanza Bi Eddie Nderitu dhidi ya Seneta maalum Bi Karen Nyamú huku ucheshi mitandaoni ukichipuza huyu na yule bila kutoa ushahidi wa kina, yeye akikosa kuwakubali au kuwakana.Mfadhili wa Mashabiki wa Kituo cha redio cha Inooro Bw Muriithi Kang’ara aliambia Taifa Leo kwamba “huwezi ukamlaumu Bw Samidoh kwa kuwa sanasana ngoma zake huwa za kupigia debe mapenzi kati ya wanaume na wanawake na huo ni wito uko katika nafsi yake”.Alisema kwamba “kilicho katika nafsi ni lazima kikae kikikuramba polepole na ndio sababu unapata mapenzi yakimwandama Samidoh katika kila kona ya uhai wake”.Masaibu ya Samidoh katika ulingo wa mapenzi yamefanya Naibu Rais Rigathi Gachagua kumshauri kwa ucheshi kwamba “kwanza nenda kwa wazee wakushauri jinsi wanaume wanavyokaa na wanawake wao pasipo sarakasi.”“Unatuaibisha hadi ng’ambo na huenda kama serikali tukupige marufuku ya kusafiri nchi za nje hadi utupe ushahidi kwamba utadhibiti watu wako,” aliwahi kusema Bw Gachagua.Lakini Bw Kaguthi anamtetea Bw Samidoh kwa msingi kwamba “yeye na mimi ni wazawa wa Kaunti ya Nyandarua na hakuna cha aibu Samidoh hufanya ikizingatiwa kwamba yeye ni msanii katika sekta ya burudani na ambapo lazima apendwe na mashabiki sambamba na wanawake”.Anasema kinachohitajika kutoka kwa Samidoh ni busara ya kubaini mbivu na mbichi, kutofautisha kati ya kupendwa na kutumiwa visivyo na wanaomstawisha dhidi ya wanaomwangamiza.“Samidoh atakumbukwa kwa hayo yote mnayodadisi na pia mengine mengi ambayo hamna uwezo wa kutabiri,” akasema Bw Kaguthi.",burudani
"ISHU ya Stivo Simple Boy na The Sailors imeniacha nikiwasikitikia sana.Wote wamejiletea msiba wa kujitakia na sasa kimawaramba. Stivo juzi amejitokeza na kusema anapitia kipindi kigumu sana baada ya menejimenti yake Men In Business (MIB) kumtumia vibaya.Mara tu baada ya kauli hiyo, MIB ilitoa taarifa ikisema imevunja mkataba na Stivo. Hapa nilipo nimejaribu kuangalia alichofaidi Stivo au MIB ilimfaidi vipi, na kwa kweli nimeshindwa kuona la mno.Nimebaki kumlaumu Stivo kwa kuwa na akili fupi. Inawezekana aliwaamini sana, au hakutegemea yatamfika yaliyomfika ila alistahili kuwa makini sana.Japo ya kujipatia umaarufu Stivo hajaweza kujisaidia. Kuna kipindi alikuwa analamba dili za ubalozi na matangazo ya biashara, nashangaa hadi sasa hazikumsaidia. Kwa nini namlaumu? Baada ya kupata umaarufu Stivo kama vile alijisahau na kuiachia MIB mamlaka yote ya kuendesha shughuli. Sijui kwa nini aliwaamini sana.Angalau kabla ya kusaini nao mkataba, Stivo alichostahili kufanya ni kuipiga msasa MIB kuhusu utendaji wao. Je, kuna msanii mwingine wamewahi kusimamia? Na kama ndio msanii huyo yuko wapi na mambo yake yanamwendeaje?Kwa busara zangu MIB haijawahi kumsimamia mtu yeyote isipokuwa Stivo. Sasa basi kwa nini Stivo alishindwa kuliona hili? Wamemtumia, wakakulia sifa zake na baada ya kugundua hana tena tija wala havutii dili zaidi, wamemtoka sasa Stivo kageuka ombaomba mitandaoni.Sailors ni wengine vile vile. Kipindi wanaanza, alitokea mdau wa burudani nchini Mwalimu Rachel aliyeamua kuwashika mkono. Sio kwamba Rachel amewahi kumsimamia msanii ila kubobea kwake kwenye tasnia ya burudani kulimtosheleza kuelewa masuala ya namna tasnia yetu ilivyo.Chini ya Rachel, Sailors walionekana kuwa na ndoto ya kufanikisha. Ngoma zao zikasikika na kila leo, walizungumziwa. Ghafla yakazuka madai kutoka kwao kwamba Mwalimu Rachel kawaosha hela. Haya majungu yakaishia kumkatisha tamaa Rachel akaachana nao.Rachel kwa upande wake anadai madogo waliingiwa na tamaa baada ya kuona mafanikio yao na kuanza kumwona kama kupe anayewafaidi. Basi akaachana nao na ukawa ndio mwisho wa Sailors.Juzi nimemsikia kinara wa Sailors Miracle Baby akidai chanzo cha kusambaratika kwa kundi kilisababishwa na makateli fulani Wakenya waishio Marekani. Sikutaka kumsikia sana dogo maana niliona kama vile hajielewi. Si ni yeye tu aliyewahi kumlaumu Mwalimu Rachel, leo sasa analaumu makateli. Pole kwao. Kimeramba ila natumai itakuwa funzo, muziki unahitaji akili na hekima.",burudani
"MWIMBAJI Esther Akoth almaarufu Akothee amelalamika baada ya kubatilishwa kwa uteuzi kwenye mojawapo ya kamati za Talanta Hela. Hii ni baada ya Waziri wa Masuala ya Vijana, Michezo na Sanaa, Ababu Namwamba kutangaza kupitia notisi kwenye gazeti rasmi la serikali kwamba anatengua kubuniwa kwa Baraza la Talanta Hela na Kamati za Kiufundi. Kulikuwa na kamati mbili – Kamati ya Kiufundi ya Michezo na Kamati ya Kiufundi ya Wabunifu.Kupitia ukurasa wake wa mtandao wa Instagram, Akothee alilalamika kuwa uamuzi huo sasa utawapa wanaomchukia jambo la kuzungumzia.“Wizara kwa nini? Unaamkaje na kubatilisha miadi yangu… Je, unajua nina watu wanaonichukia ambao nimewashika tangu mwanzo wa mwaka huu?” Akothee alilalamika. Alikuwa ameteuliwa mwanachama wa Kamati ya Kiufundi ya Wabunifu ikiongozwa na mcheshi na mtangazaji wa redio Daniel Ndambuki almaarufu Churchill.Wanachama wengine wa kamati hiyo ni pamoja na mwanahabari mkongwe na mwigizaji Jimmi Gathu, mwigizaji Catherine Kamau, mshawishi wa mitandao ya kijamii Azziad Nasenya na mwanamuziki Wahu Kagwi.Mwanamuziki huyo alisikitika kuwa mwaka wake ulianza vizuri hadi leo alipoamka na habari mbaya akisema ziliharibu hisia zake.“Jinsi nilivyoweka adui yangu chini yangu. Sasa watakuwa na sababu ya kulala….kwa nini wizara…kwanini…” alilalamika.Kamati ya Kiufundi ya wanamichezo iliongozwa na mwanahabari wa michezo Carol Radull akiwa mwenyekiti.
Kutenguliwa kwa Baraza la Talanta Hela na Kamati za Kiufundi kulichapishwa katika Notisi ya Gazeti Rasmi la Serikali, Nambari 7509 , Juni 9, 2023.
“Umma ufahamu kwamba Waziri wa Masuala ya Vijana, Michezo na Sanaa amefuta Tangazo la Gazeti Na. 1649 la 2023,” ilisoma notisi hiyo.
Kubatilishwa huko kunajiri takriban wiki tatu baada ya Jaji Lawrence Mugambi wa Mahakama ya Juu kusitisha mpango huo hadi kesi iliyowasilishwa na Charles Mugane itakaposikilizwa na kuamuliwa.
Mugane alitaja dosari za kisheria na kikatiba katika kesi aliyowasilisha na iliyoorodheshwa kuwa ni ya dharura.






Tags


You can share this post!





















Previous article
Marufuku kuvaa minisketi Bungeni


Next article


Mwana wa waziri wa zamani mashakani kwa vitisho vya kuua





T L









Kutenguliwa kwa Baraza la Talanta Hela na Kamati za Kiufundi kulichapishwa katika Notisi ya Gazeti Rasmi la Serikali, Nambari 7509 , Juni 9, 2023.“Umma ufahamu kwamba Waziri wa Masuala ya Vijana, Michezo na Sanaa amefuta Tangazo la Gazeti Na. 1649 la 2023,” ilisoma notisi hiyo.Kubatilishwa huko kunajiri takriban wiki tatu baada ya Jaji Lawrence Mugambi wa Mahakama ya Juu kusitisha mpango huo hadi kesi iliyowasilishwa na Charles Mugane itakaposikilizwa na kuamuliwa.Mugane alitaja dosari za kisheria na kikatiba katika kesi aliyowasilisha na iliyoorodheshwa kuwa ni ya dharura.",burudani
"MWANABAHARI Betty Kyalo ameshikilia kuwa bado hawezi kueleza kilichochangia kuvunjika kwa ndoa yake na aliyekuwa mumewe Dennis Okari.Ndoa yake na mwanabahari mwezake ilivunjika mwaka 2016, ikiwa ni miezi sita tu baada ya kufunga pingu za maisha katika hafla ya kufana iliyoandaliwa mtaani Karen jijini Nairobi.Wawili hao walikuwa wamechumbiani kwa muda wa miaka minne. Betty akizungumza kwenye kipindi cha Wicked Edition katika kinachopeperushwa na kituo cha runinga cha NTV alisema kamwe hafahamu kilichotendaka.”Mimi huwaza na kuwazua kutafuta sababu iliyofanya ndoa yangu kuvunjika lakini wapi! Hushindwa kuelewa,” alisema.Ingawa hivyo, anashikilia kuwa kama haiwezekani, haiwezekani… Hakuna cha kulazimisha. Betty, 34 na mzazi mwenzake, Okari kwa sasa kila mmoja anaendelea na maisha yake huku ikifahamika mwenzake ameshapata jiko.Kutengana kwa wawili hao kuliwaacha Wakenya wengi midomo wazi kwa kuzingatia harusi yao iliyogharimu fedha nyingi sana.Mwaka 2022, Betty aliweka wazi kuwa licha ya ndoa yao kugonga ukuta, hawana uhasama wowote na huwa wanashirikiana vizuri katika malezi ya binti yao mwenye umri wa miaka minne.Alisema kuwa yeye na mzazi mwenzake huwa wanazungumza kupitia simu vizuri tu hata huwa wanahudhuria mikutano ya shule ya mwana wao, hali ambayo huchangia watu wengi kudhania kwamba bado wapo pamoja.Alidokeza kuwa Okari anapenda sana binti yao na kila mmoja huwa anapata muda mwafaka kukaa naye. Pia alifunguka kuwa binti yao anapenda sana babake.",burudani
"MWANAMUZIKI Richell Bonner almaarufu Richie Spice ambaye tayari yuko jijini Nairobi anatarajiwa pia kuzuru Kisumu ambapo atapata fursa ya kutumbuiza mashabiki wa Reggae na kujionea jiji hilo lenye sifa ya kipekee.Gavana wa Kisumu Prof Anyang Nyong’o ametangaza kwamba Spice ambaye ni raia wa Jamaica atatembezwa ajionee Ziwa Victoria, miundomsingi ya jiji hilo na kutangamana na wenyeji. Mwanamuziki huyo na kikosi chake cha watumbuizaji watapata fursa adimu ya kula vyakula vya kiasili vya Waluo miongoni mwa vyakula hivyo ikiwa ni samaki aina ya ngege na mboga za kienyeji kama osuga.“Ni fursa nzuri kwetu hapa kujitangaza kuwa Kisumu ni kivutio cha utalii na vilevile kitovu cha utangamano na sehemu yenye fursa za kuvutia wawekezaji,” amesema Gavana Nyong’o.Nyong’o amesema serikali ya kaunti inashirikiano na Ziva Empire kuhakikisha kwamba Spice anapiga shoo ya uhakika Jumapili.Kulingana na mpangilio ni kwamba mwanamuziki huyo atamtembelea gavana na baraza lake la mawaziri, wawahutubie wanahabari kabla ya kuingia katika hoteli ya Imperial Sarova. Baadaye mwanamuziki huyo atatumbuiza katika Uwanja wa Kimataifa wa Jomo Kenyatta ulioko Mambo Leo.Mwanamuziki huyo amejizolea umaarufu kutokana na nyimbo zake zenye mdundo wa kipekee kwa mashabiki wa muziki. Baadhi ya vibao vyake vya Reggae ni “Brown Skin”, “Youth Dem Cold Rel Bad”, “Grooving’ My Girl”, “Earth a Run Red”, “Marijuana”, “The Plane Land” na “King and Queen”.Spice aliwahi kutumbuiza humu nchini mnamo Februari 16, 2019 ambapo aliwatumbuiza wapenzi wa muziki waliokongamana katika ukumbi wa KICC jijini Nairobi kwenye shoo aliyopiga wakati wa tamasha ya Nobody can Stop Reggae.Ndugu zake watatu – Pliers, Spanner Banner na Snatcha Lion – nao ni wanamuziki wanaotambulika ulimwenguni kote.",burudani
"MWIGIZAJI Rachel Hellen Waithira ana tajriba ya kudhihirisha talanta yake si tu akiwa ukumbini lakini pia anapoigiza filamu za televisheni.Anajulikana kama “Gabby”, jina ambalo linatokana na jukumu alilotekeleza wakati wa kuigiza filamu ya Tabasamu iliyokuwa ikionyeshwa kwenye runinga ya Citizen.Vilevile ndiye aliyekuwa “Anita” katika filamu ya lugha ya Gikuyu ya Uriru Wa Wendo katika runinga ya Inooro.Licha ya hayo mafanikio yote, kwa muda mrefu sana, Waithira alikuwa na tatizo la mchecheto jukwaani na kila alipokuwa mbele ya watu.“Licha ya watu wengi kunifahamu kutokana na filamu nilizocheza, nilikumbwa na changamoto ya mchecheto jukwaani, hasa kwa hofu ya jinsi watu wangenihukumu kutokana na majukumu niliyokuwa nikiigiza, ambayo yumkini ni tofauti na tabia zangu za kiukweli,” anaambia safu ya Bambika.Anakumbuka mara ya kwanza mchecheto kumyumbisha jukwaani; ilikuwa ni baada ya kushinda tuzo.“Nilipofika jukwaani, nilichanganyikiwa sana kiasi cha kwamba sikuweza kusema chochote zaidi ya asante,” anaeleza Waithira.Tangu wakati huo, amejitahidi kuweza kukabiliana na changamoto hii kwa kubuni mbinu za kujisukuma zaidi kila anapohisi huenda akasumbuliwa na mchecheto.“Jambo la muhimu sana ambalo mimi hufanya ni kuhakikisha kwamba ninakariri mistari ninayofaa kuisema mara nyingi iwezekanavyo ili nisisahau kwa urahisi,” anafichua Waithira.Vile vile amejiimarisha kwa kusoma na kuongeza maarifa ili kukabiliana na changamoto za kukosa ujuzi katika maswala mbalimbali yanayohusu uigizaji na hata maisha ya kawaida.",burudani
"“SIJUI mbona naskia fiti, naskia poa, mbona naskia fiti naskia poa mi naskia…”Utakuwa unajua ni mshororo wa hiti gani kama wewe ni mfuatiliaji mzuri wa sanaa yake Mohammed Ali Said ukipenda Masauti.Sio siri kuwa kwa sasa yeye ni miongoni mwa wasanii wachache kutoka Mombasa wanaozidi kuuweka muziki wa Pwani kwenye ramani. Juzikati alipiga mastori na kufunguka safari yake ya muziki.Sababu za kujiita Masauti ni zipi?Jina lilitokea kiutani, kuna produsa kwa jina Ian Michapo kule Mombasa ndio alinibandikiza. Ian alikuwa anamiliki studio ikawa nakwenda kule kila siku kufanya mazoezi sababu sikuwa najua kuimba kabisa.Hukuwa unajua kuimba?Eeeh! Ian alikuwa akinipa voko za wasanii tofauti tofauti ili nifanye mazoezi nazo kwa ajili ya kuboresha voko zangu. Kwa hiyo mara nyingi alikuwa akija ananikuta nilishafungua studio nafanya mazoezi. Siku moja alikuja na akiwa nje akasema “Nakusikia mzee masauti hayo yanaanza kukuakua” basi jina likashika.Baadaye ulihamia Nairobi mazima, unaona ukirudi Mombasa?Toka nije Nairobi 2014 kujitafuta kimaisha na kimuziki, sijawahi kurejesha makaazi yangu Mombasa mpaka leo.Ulikuwa ni uamuzi uliofanya au ulijikutaje Nairobi?Nilichukuliwa na J Blessing (mwelekezi video) nikaishi naye mara kidogo ikatokea mushkili bado sikurudi nyumbani nikawa nahamiahamia kwa masela kama vile produsa Motif hadi nilipojikuta nipo kwangu.Halafu siku hizi umeanza kama kuimba kwa kizungu pia hatujakuzoea hivyo?Maisha yangu yote naimba Kiswahili si afadhali nijaribu kuimba Kiingereza kidogo nione kama na watu wanaozungumza Kiingereza watanisikiza.Shule ulienda ipi?Aah, shule nilienda kadhaa Gideon Ngala, Ananda Marga na Imara Daima.Kwa nini ulibadilisha shule sana, au matokeo?Duh! Shule ilikuwa noma. Sikupepeta masomo. Kusema ule ukweli mtu akiniona asiniulize mambo ya shule. Mimi shule sikuwa vizuri angalau nilijisukuma sukuma nikafika kidato cha pili. Matokeo ya darasa la nane hayakuwa vizuri hata kidato cha pili nilipoachia sijui nilifikaje fikaje. Ilikuwa noma. Kidato cha kwanza sikusoma kabisa nashangaa nilijikuta kidato cha pili.Aisee, eti eeh?Ndio bwana lakini Alhamudhulilahi Mungu ni nani akikunyima huku anakujali kule. Aliniambia mwanangu eeh, wewe sio msomi wewe ni mwimbaji.Kwa hiyo masomo yako yaliishia kidato cha pili. Ila sasa unaishi vizuri, unasukuma mashine nzito?Nashukuru Mungu anasaidia najaribu tu.Umefanya kazi na wasanii kadhaa, ni yupi unayeweza kusema ilikuwa rahisi?Nafikiri Mr Seed, ilitokea tu alinipigia simu akaniomba nipitie studio hatukuwa na mazoea kabisa. Hatukuwa tumewahi patana na kawaida kama wasanii hatujuani huwa tunatumiana ngoma, lakini aliniomba nifike studio nikatia voko tukaunda ile hiti ya Dawa ya baridi.Yule ambaye alikusumbua?Siwezi kusema ni msumbufu lakini ambaye anapenda kufanya kazi zake zikiwa zimenyooka kwa kufuatilia kila kitu hadi muda wa kushuti ni Nadia Mukami. Ukichelewa hataki mambo kama hayo mtazenguana na unajua sasa sisi Wapwani tunavyojivutaga.Kuna wimbo God Did, kidogo nidhani umemwibia DJ Khaleed kauli?Hapana, ni wimbo unaozungumzia maisha yangu, nilipoanzia, watu walikuwa hawaniamini nilipokuwa mtaani lakini Mungu ni nani.Zile stori za kuwepo na bifu kati yako na Otile Brown?Hapana hatuna bifu tumeshafanya hadi ngoma pamoja. Sijui kwanini inadaiwa kuna bifu ila sioni kama nina noma naye tuko vizuri. Najua kulikuwa na vitu kama hivyo lakini sina noma naye.Pia kulikuwa na madai uligoma kumlipa mbunifu mavazii fulani?Aaah! Melina Gold, sema hatukuelewana bei ila ni ishu tuliyoimaliza zamani sana. Wajua Melina naye ana bei zingine zinaweza kukuchanganya akili kwa hiyo ndio ilikuwa ishu. Nilisaka huduma zake kwa ajili ya video fulani halafu tukashindana bei kidogo ila tulishatatua.Una kazi umechelewa kuachia?Eeh! Kuna kazi nilifanya naye nani yule wa Bongo, Nandy. Naye kaichelewesha kuitoa hadi inaniboesha.Una mipango gani kwa sasa?Kuendelea kuachia muziki tu ila kwa sasa nitakuwa naachia kwa kulingana na mudi ya mashabiki.",burudani
"KATIKA miaka ya 2000 nchini Kenya, kulikuwa na bendi iliyojumuisha akina dada watatu ambao walivutia wengi kwa muziki wao.Watatu hao walikuwa kwenye kikundi kilichojulikana kama Tattu jina lililosukwa kutokana na idadi yao.Kikundi hicho kiliundwa na Bi Angela Ndambuki, Angela Mwandada na Debbie Asila, ambao licha ya kusomea taaluma mbalimbali, waliletwa pamoja na muziki.Hata hivyo, Bi Angela Ndambuki ambaye ni wakili, amekuwa akijihusisha na utungaji na ulinzi wa sheria za kuwalinda wanamuziki.“Ndoto yangu ya kuwa mwanamuziki ilianza utotoni wakati dadangu alikuwa akinifunza nyimbo ambazo walifunzwa shuleni, na pamoja naye tuliimba nyimbo hizo hadi usiku,” akasema Bi Ndambuki.Hii ilifuatiwa na utunzi wa nyimbo mbalimbali ambazo alizirekodi baada ya kukamilisha masomo yake.Mnamo mwaka 2020, Bi Ndambuki alichaguliwa na Shirikisho la Kuangazia Maslahi ya Sekta ya Muziki Duniani la IFPI kuwa Mkurugenzi wa eneo la Kusini mwa Jangwa la Sahara.“Nilifurahia sana kwa uteuzi huo ambao ulinifanya mimi kuwa mkurugenzi wa kwanza katika eneo hili, na nilihitajika kushiriki pakubwa katika kubuni sheria za kuendesha sekta ya muziki,” aliongeza Bi Ndambuki.Mwanzoni mwa mwaka 2023, Bi Ndambuki pia alichaguliwa mwenyekiti wa kwanza wa kike wa Shirika la Wazalishaji wa Muziki Nchini – Kenya Association of Music Producers (KAMP).Watatu hao wanposherehekea miaka 20 katika sekta ya muziki, wana matumaini ya pengine kujumuika na kufanya muziki pamoja.",burudani
"JANGA la Covid-19 lilipozuka, jambo moja lililojitokeza na kuwashangaza wengi ni jinsi wasanii walivyogeuka na kuwa ombaomba. Kutokana na ukosefu wa kazi ikizingatiwa kuwa wengi wao hutegemea sanaa kuingiza kipato, wengi waliumia. Hii ikaibua mjadala mmoja ambao kila mdau alikuwa akihoji, je wasanii huwa hawawekezi?Majibu ni mawili, wapo wale ambao hawajali na pia wapo ambao wanachakarika hapa nje. Leo tunawaangazia wasanii ambao hawategemei kipato cha muziki kujiingizia riziki.BUTITAMchekeshaji huyu anamiliki kampuni ya SPM Buzz inayojihusisha na masuala ya habari za burudani. Lakini pia kampuni hii, inajihusisha na utengenezaji wa sinema na pia matangazo ya kibiashara ya wateja mbalimbali.KHALIGRAPH JONES(Biashara ya magari) Rapa Jones ni mmoja wa wasanii ambao kila leo huwasisitizia wasanii wenzake umuhimu wa uwekezaji. Muziki wake umekuwa ukimlipa vizuri kwani ni kati ya wasanii wachache mno wasiokosa shoo.Lakini moja ya vitu vikubwa ambavyo mashabiki wengi na wale wanaomfuatilia wamegundua kutoka kwake ni hamu yake kubwa ya magari. Mara kwa mara rapa Jones huposti magari aina aina ya kifahari kwenye mitandao yake ya kijamii. Juzi kati aliulizwa ana magari mangapi na kwa nini anapenda kuringisha sana mashine zake mitandaoni.“Ungeniuliza miaka minne au mitano iliyopita nina magari mangapi, ningekuambia nane au kumi lakini siko huku tena. Gari nyingi ambazo watu wamekuwa wakiona naposti na kujijazia, wasichojua zingine sio za kwangu. Ni magari ya kibiashara sababu nipo kwenye biashara ya magari.”Kuna kila sababu za kuamini kakake mkubwa rapa Lamaz Span ambaye amekuwa kwenye biashara hiyo kwa miaka na mikaka ndiye aliyemvuta huko.NADIA MUKAMI(Saluni, Wakfu wa Lola, Kampuni ya Sevens Creative Hub) Nadia anaingiza pesa za kutosha kupitia mauzo ya muziki wake iwe ni kupitia tovuti za kupakia na kupakua muziki kama vile Boomplay, YouTube, Spotify, Apple Music na kadhalika.Vilevile, Mukami anaingiza pesa kupitia shoo anazopiga na kando na hiyo anaingiza hela anapotumika kwenye dili za biashara matangazo. Lakini nje ya vipato hivi vinavyoingizwa kwa njia ya muziki, pembeni anafanya mambo mengine.Kupitia kampuni yake ya Sevens Creative Hub, Nadia anajihusisha na biashara ya kutoa huduma za Experiential. Hii ni biashara ambayo kwamba mteja anapokuwa ana tukio lake , basi Sevens inajukumika kuhakikisha wateja wote wanafurahia huduma. Aidha, Sevens inayo studio ambayo hurekodi muziki kwa ada lakini pia hujihusisha na uandaaji wa biashara matangazo. Kando na hilo, Nadia kaanzisha wakfu wake wa Lola ambapo lengo ni kuwapeleka chuo zaidi ya mabinti 100. Hili analifanya kwa kuwasaka wadhamini ambao hupampu fedha kwenye wakfu huo. Juzi kati Nadia alifungua saluni ya kifahari katikati mwa jiji na biashara hiyo anasema inampeleka vizuri.KING KAKA(Kaka Empire, Kaka Clothing, King Kaka Foundation) Rapa King Kaka amekuwa kwenye gemu kwa miaka na mikaka.Alianza bila chochote wala lolote ila kwa sasa ana jambo lake. Ni miongoni mwa wasanii wachache ambao wameweza kuishi maisha yao vizuri bila ya kutegemea kipato cha muziki kila kukicha.Baadhi ya biashara zake ni lebo yake ya Kaka Empire ambayo ni lebo ya usimamizi na utayarishaji muziki. Baadhi ya wasanii ambao wamewahi kusimamiwa na Kaka Empire ni pamoja na Avril, Rich Mavoko, Timmy TDat, Owago Onyiri na Femi One ambaye ameendelea kuwa chini ya lebo hiyo licha ya wasanii wengine wote kujitoa. Vile vile, King Kaka anamiliki laini yake ya mavazi ambayo humwingizia kipato kwa kuwauzia mashabiki dizaini ya mavazi yake ambao hupendezwa na swagg yake. Pia ana wakfu wake ambao umejikita mno kwenye usambazaji wa sodo kwa wasichana wanaotokea familia za kimaskini na maeneo ya ukame ambapo wasichana wanapata tabu kupata bidhaa hii muhimu.NAMELESS & WAHUMke na mume wamekuwa kwenye muziki kwa miaka na mikaka. Wanatajwa kuwa wanamuziki wenye utajiri mkubwa, utajiri ambao wameutengeneza kupitia muziki. Wawili hao wanamiliki maghorofa kadhaa jijini Nairobi ambako wao hukusanya kodi kila mwezi kutoka kwa wapangaji. Kando na hayo, Wahu anamiliki saluni kubwa katika mitaa ya kifahari ya Westlands.SAMIDOHKwa sasa hakuna msanii wa muziki wa Mugithi anayefanya vizuri kama Samidoh. Skendo zake za kimapenzi pia zimechangia kumuuza sana. Lakini kando na muziki wake, Samidoh kajitengenezea himaya yake ya kipato. Mjini Nakuru anakotokea, msela anamiliki mgawaha wa burudani na msosi uitwao Unique Tavern. Vile vile, 2021 alianza mradi wa ujenzi wa ghorofa ya upangaji jijini Nairobi.",burudani
"WAKATI huu ambapo midundo ya kizazi kipya inazidi kutwaa fikira za vijana, ni jambo la kutia moyo kuwaona wakongwe wa midundo taratibu ya rhumba wakiendelea kutifua vumbi katika tasnia hii.   Mmoja wao ambaye amekuwa katika mstari wa mbele kupalilia na kuendeleza rhumba ni mwanamuziki maarufu, Abdul Muyonga, kinara wa bendi ya Everest Kings ambayo kwa sasa imekita kambi katika ukumbi maarufu wa Semara Hotel mjini Machakos.Msanii huyu alizaliwa yapata miaka 60 iliyopita eneo la Cherangany, Kitale, Kaunti ya Trans Nzoia.Alisomea shule ya msingi ya Cherengany na kisha baadaye akajiunga na tasnia ya uimbaji akishiriki bendi ya kifamilia ya Makombora Jazz iliyokuwa ikisimamiwa na nduguye wa toka nitoke, Osman Rashid.Maadamu kinolewacho hupata, gwiji Muyonga alipata ujuzi utakiwao kimuziki huku akiendelea kuvutiwa na nyimbo za wanamuziki waliovuma zama hizo kama Dkt Nico, Franco Makiadi, Mbaraka Mwinshehe na Profesa Omari wa bendi ya Les Wanyika.“Dhamira yangu kuu ilikuwa siku moja niweze kufikia upeo wa magwiji hao,” asema.Ni wakati huo ambapo alihamia bendi ya Les Wanyika na mnamo mwaka wa 1997, akaunda Everest Kings akiwa na akina Freshley Mwamburi, Hassan Tumba, Mama Matiko na mwimbaji Mzaire, Risasi. Muyonga alikuwa kinara wa bendi, mtunzi, mwimbaji na mcharaza gitaa ya solo.Waliweza  kutumbuiza wapenzi wa rhumba maeneo tofauti nchini.Akiwa na bendi hii , Muyonga alizidi kutia fora kimuziki  na  kujimarisha. Alianza kutunga nyimbo na kuzihifadhi.Walirekodi albamu ya kwanza ‘MAMA K’ na ikavuma sana kisha akarudi jikoni na   akawapakulia mashabiki wa nyimbo zake albamu ya pili kwa jina Wanawake wivu, nayo pia ikavuma mno. Ufanisi ulioje huu?Akiwa na Mwamburi, walishirikiana kubwagiza vibao kem kama vile Stella, Pete, Simu, Amani Kenya, Mnyonge hana haki, na Usiingilie wawili wanaopendana  vilivyovuma.Baadaye alitengana na Freshley Mwamburi na akaamua kusuka kikosi chake upya ambapo alimshawishi nduguye Rashid avunje Makombora Jazz na wakaungana pamoja  kuvumisha rhumba. Anazidi kuarifu kwamba, walitengana na Freshley Mwamburi bifu ilipotokea kuhusu wimbo wa Stella.“Tulikuwa tumeamua kila mwanabendi aliyejaliwa kipaji cha utunzi alete wimbi ili turekodi kwa chapa cha Everest Kings. Lakini Mwamburi aliamua  kujinadi kutokana na wimbo huo,” asema Muyonga kwa masikitiko makuu.Alisajili msanii Makanga aliyekuwa amebaki na bendi ya Less Wanyika baada ya kinara wake, John Ngereza kuaga dunia.Wengine kundini ni Nzombo anayepiga magoma na Salim Kondo.Kwa sasa wamepiga kambi katika hoteli maarufu ya Samara mjini Machakos wanakoongoa mashabiki kila Ijumaa na Jumapili.Kinachovutia katika uimbaji wa gwiji huyu ni kuwa yeye hugusia maudhui ya kuifaa jamii kimaadili na kimawazo. Amewekeza pia katika  biashara ya hoteli katika eneo la Katoloni, viungani mwa mji wa Machakos. Ingawa msanii huyu ana tajriba na ujuzi wa miaka mingi katika bahari pana ya muziki, mpango wake ni kuzidi kupaa na kupaa huku akiendeleza Rhumba.",burudani
"SIO tena siri kwamba aina ya muziki kutoka Afrika Kusini uitwao Amapiano umesambaa kama homa ya corona humu nchini.Baada ya kupata mapokezi mabaya 2012, ni kama vile Amapiano ilijipanga upya na kurudi tena 2019 safari hii ukiishia kuiteka Bara Afrika na pia mataifa ya uzunguni.Kwa sasa kutoka Barani Afrika, baada ya muziki wa Nigeria, Afro Beats, Amapiano ndio muziki wa Kiafrika unaouzika mno kimataifa.Wapo wanaoweza kubisha ila kwenye ziara yangu ya hivi karibuni kufanya utafiti wa chimbuko na athari za muziki wa Amapiano, niliibuka na mafungu kibao ya data kusapoti hili.Kwenye ziara hiyo, mambo kadhaa yalijitokeza yalioashiria ni jinsi gani Amapiano umeishia kuwa mkubwa.1. Amapiano ina zaidi ya strimu bilioni mbiliKutokana na data za Spotify, mojawepo za tovuti kubwa duniani zitoazo huduma za kupakia na kupakua muziki, Amapiano imevutia zaidi ya strimu bilioni mbili tangu 2020 kwenye tovuti hiyo pekee.Hii ni sawa na ukuaji wa asilimia 143 kila mwaka tangu 2020. Kwenye tovuti hiyo, wanamuziki na watumiaji wameweza kutengeza playlist zao za Amapiano idadi ikiwa ni zaidi ya 240,000 playlist za muziki huo.Kwa upande wake, Spotify iliunda playlist yake Amapiano Grooves yenye nyimbo 60 na data zinaonyesha kuwa, Amapiano Grooves ilichangia zaidi ya strimu bilioni moja.Wasikilizaji wengi wa Amapiano ni vijana kati ya umri wa miaka 18-24 kutoka mataifa ya Afrika Kusini, Musumbiji, Nigeria, Botswana, Nigeria, Uingereza na Marekani.2. Kenya ya tatu Afrika kwenye AmapianoWala hii haikunishangaza hata kidogo kwa sababu mbili kubwa. Mwanzo sio siri kuwa Wakenya tuna tabia ya kusapoti sana miziki ya nje kuliko tunavyosapoti miziki yetu ya nyumbani.Kwa miaka na mikaka muziki wa Bongo flava wa Tanzania ulitawala soko la Kenya kabla ya kupinduliwa na Afro Beats.Hata ujio wa mdundo Gengetone ulioingia kwa fujo sana haukutosha kukata kiu ya Wakenya kutosikiliza miziki ya wenyewe.Ujio wa Amapiano vile vile haukupingika. Katika kipindi cha miaka mitatu iliyopita, kumekuwepo na shoo kibao za Amapiano kote nchini na hata wakati mwingine shoo hizo zimeandaliwa kwenye miji midogo kama vile Kisii, Kisumu na Kakamega ishara ya jinsi muziki huo ulivyotandaza tandu zake nchini.Kulingana na data za Spotify, asilimia 40% ya mauzo ya Amapiano yanatoka nje ya Afrika Kusini, na Kenya ni mojawepo ya masoko kubwa ya muziki huu.Kenya inakamata nafasi ya tatu Barani Afrika baada ya Afrika Kusini na Nigeria.Duniani, Kenya inaorodheshwa katika nafasi ya saba miongoni mwa masoko makubwa ya muziki huu wa Afrika Kusini.3. Waafrika kusini wanakula vizuri KenyaMuulize Stivo Simple Boy na atakwambia “Inauma lakini itabidii tuzoee.”Ndio ukweli wa mambo.Kama ulidhani ni wanamuziki tu Wanigeria wanaovuna mkwanja wa maana kutoka Kenya, basi na Waamapiano wamo.Kilichonishangaza hata zaidi ni kwamba mastaaa wakubwa wa Amapiano hawatengenezi mpungwa mwingi nchini kwao kama ilivyo wanaposafiri kupiga shoo nje ya nchi na hasa hasa wanapotua Kenya.Nchini kwao, mastaa hao wanatoza kati ya randi 20,000-75,000 (Sh147,000-554,000) kwa kutegemea ukubwa wa msanii.DJ Maphorisa, Focalistic, Kabaz Da Small ni kati ya mastaa wakubwa wa Amapiano wanaotoza kati ya randi 50-75,000 kupiga shoo kwao. Wengine wadogo kama Kamo Mphela, Dj Stokkie, Semi Tee, Toss huitisha kati ya randi 20,000 hadi 50,000 kufanya makamuzi.Hata hivyo mastaa hawa wanapopata fursa ya kupiga mzigo nje ya nchi, hukusanya mpunga zaidi.Kwa waliopata shoo hapa nchini, walitoza kati ya dola 5,000 hadi 15,000 (Sh650,000-Sh1.9 milioni)Focalistic alipopiga shoo Kenya Februari 2021 kwenye tamasha la Summer Fest aliitisha dola 15,000.“Sio siri Kenya ni mojawepo ya soko zangu kubwa. Nigeria na Kenya zimenichangia zaidi ya strimu milioni 50 wa muziki wangu. Pia nimefanikiwa kupiga shoo katika mataifa haya na nitasema tu mapokezi ni makubwa na nashukuru Wakenya na Wanaigeria mumenijenga sana kama msanii,” Focalistic aliniambia tulipogongana kule Mamelodi, mjini Pretoria.Kauli sawia niliisikia na Kamo Mphela nilipopata fursa ya kuzuru studio yake ya densi jijini Soweto. Kutoka Pretoria hadi Soweto ni usafiri wa masaa kama mawili au saa moja na nusu hivi.Shughuli kubwa ya Kamo iliyompa umaarufu ni unenguaji. Lakini baadaye akaja kuongezea na uimbaji wa Amapiano kwenye densi zake.“Sitakuficha nimepiga shoo kwenye mataifa mengi. Ulaya wapo wanaofagilia Amapiano ila muziki haujashika mizizi sana. Nigeria ni balaa ila ukiniuliza mimi na sio kwamba najipendekeza, napenda sana fursa za kupiga shoo Kenya sababu mapokezi kule ni ya kipekee,” alinialeza.4. Wasanii Afrobeat waingizwa njeve na AmapianoNilidhani ni Bongo flava pekee ndio iliyoingiziwa baridi na muziki wa Amapiano ukizingatia kwamba kuna mijadala mikubwa kule inayoendelea kuhusu bongo kutekwa na Amapiano.Kama tu Kenya ambayo wasanii wamekuwa wakilalamika na hata kuanzisha mchakato wao wa Play Ke wakiongozwa na Khaligraph Jones, kumekuwa na kelele kama hizo kule bongo zikiongozwa na rapa lejendari AY ambaye amekuwa mstari wa mbele kupinga uvamizi wa Bongo flava na Amapiano.“Afrika Mashariki wasanii walioupapatikia Amapiano na ambao wengi wao wameishia kufanya kolabo nyingi na sisi wanatokea Tanzania. Nataka kuamini waliupenda muziki wetu na wakaona isiwe tatizo kuhusika. Kwangu ni jambo zuri kwamba Afrika tunaanza kuzungumza kwa lugha moja,” aliniambia DJ Amaphorisa nilipokutana naye kwenye studio yake iliyopo Sandton, Johannesburg.Lakini sio tu wabongo walioshikwa na homa ya Amapiano, pia Nigeria. Data zinaonyesha Nigeria inakamata nafasi ya pili kwenye ukubwa wa masoko ya muziki huu.“Ni kweli Amapiano imeeenea sana kwetu Nigeria ndio mashabiki wa nyumbani wanasikiza Afrobeats lakini pia Amapiano wanapenda. Shoo nyingi za Amapiano zinafanyika Nigeria. Na ndio maana tumeanza na sisi kushirikiana na wenzetu huku kuona ni nini kinachoweza tokea tukichanganya Amapiano na Afro Beats,” alinieleza supastaa wa Afro Beats Wurld nilipomkuta studioni na Amaphorisa.TANBIHI: Nilichobaki kujiuliza baada ya kurejea nyumbani, ni je, lini muziki wa Kenya utakuja kuwa tishio, au kazi yetu kwa wenzetu ni ufagio.",burudani
"MOJA kati ya mitandao ya kijamii ambayo kwa sasa ndio habari za mjini ni TikTok.Mastaa kibao wamezaliwa kwenye App hii ya Kichina ambayo hadi kufikia sasa inakadiriwa kuwa imepakuliwa na zaidi ya watu 2 bilioni duniani.Kila mwezi, data zinaarifu kuwa TikTok huwa na watumizi wasiopungua 689 milioni.Ingawaje ilianza kama App ya burudani, Tiktok imegeuka na kuwa soko kubwa.Brandi nyingi sasa hivi hapa nchini zimeonekana kushirikiana na mastaa wa TikTok kwenye madili ya kibiashara.Wakati wana TikTok wakipiga mkwanja, zile brandi zinafaidi biashara matangazo kupitia wao.Hata hivyo, bado Kenya haitajwi kuwa soko kubwa la TikTok Barani Afrika licha ya kuwa na watumiaji wengi wa TikTok katika Ukanda huu wa Afrika Mashariki.Afrika Kusini, Nigeria kiboko, Kenya mmh!Kulingana na msimamizi wa maudhui TikTok, Afrika, Boniswa Sidwaba, soko kubwa la TikTok Barani Afrika kwa sasa ni Sauzi likifuatiwa na Nigeria huku Kenya ikionyesha matumaini makubwa.“Soko letu kubwa hapa Barani Afrika ambapo kwamba tunategemea pakubwa kuingiza kipato ni Afrika Kusini. Pia macho yetu yapo Nigeria ambako sasa tunahamishia juhudi zetu kubwa kule kwa lengo la kuiteka na kuifanya kuwa soko lingine lenye kutuingizia kipato. Ina idadi kubwa ya watumiaji wa App yetu hivyo kutoa fursa nzuri ya kibiashara. Kuhusu Kenya, tuna matumaini makubwa sana na soko hili, zipo dalili tulizoziona za kuwa inaweza kuwa soko muhimu kwetu lakini kwa sasa bado hatujawekeza nguvu zaidi kama yale masoko mengine mawili,” kafafanua Boniswa.Kwa mujibu wa data za Statista, TikTok ilifanikiwa kumiliki asilimia 31.9% ya masoko yote ya mitandaoni kule Nigeria kufikia 2020.Toka Januari 2020, Sauzi imekuwa na watumiaji milioni tisa wa TikTok kila mwezi na kuna uwezekano mkubwa data hiyo imeongezeka.Tiktok inavyounda hela na ishu ya monitizationSoko linapokuwa kubwa, inatoa nafasi kubwa kwa watengenezaji maudhui (Content Creators) kufaidi minofu mikubwa ya pesa.Hii ndio sababu watengenezaji maudhui wa Afrika Kusini wanatajwa kuwa wenye mkwanja mrefu zaidi kuliko wengine wote Barani Afrika.Hii ni kwa sababu wao hupokea mishahara yao moja kwa moja kutoka TikTok kupitia dili ambazo App hiyo itasaini na brandi mbalimbali kwa ajili ya biashara matangazo.Kenya picha ni tofauti kabisa, mtengenezaji maudhui kama atafanikiwa kuzivutia brandi fulani kutokana na maudhui atengenezayo na umaarufu wake, basi ndipo anapoweza kuingia kwenye makubaliano na brandi yoyote itakayopendezwa na kazi yake. Kule S.A hili halipo, watengenezaji maudhui tayari wameshapakiwa kwenye App na wao ni kusubiri tu kupewa jukumu la kufanya na kisha wasubiri cheki zao.“Huku Kenya mpango wa Monitization (uchumaji kipato kupitia matangazo biashara) bado haupo. Ulianzishwa Afrika Kusini yapata miaka miwili na ndio soko pekee Barani Afrika lenye mpango huo.”TikTok hujitengenezea kipato chake cha mamilioni ya dola kwa kupitia biashara matangazo.Brandi nyingi zenye kutaka kutangaza bidhaa au huduma zao hushirikiana na TikTok kwenye kufanikisha hilo. Ule mkwanja ambao TikTok itakusanya kupitia dili la biashara matangazo, basi kiwango fulani hutengewa kuwalipa watengenezaji maudhui waliohusika kwenye kampeni husika ya uhamasishaji wa bidhaa fulani. Kiwango hicho huwa sio pesa za mchezo.“Kenya bado sana, ndio mwanzo tumeanza kuweka mikakati. Tunataka kuona ni namna gani na ni brandi zipi tunazoweza kushirikiana nazo. Kumbuka brandi yetu bado ni changa sana hivyo hatuwezi kukurupuka kufanya jambo. Kwa hiyo ni mdogo mdogo tu. Mnamo 2020, TikTok iliingiza dola 19 bilioni kama faida tu. Fedha hizo zilitokana na dili za kimatangazo kupitia kampeni mbali mbali na vile vile uwekaji matangazo kwenye maudhui pale TikTok.“Kenya tunavyoiona, dalili zote ni nzuri sana kuna nafasi nzuri ya kuwajenga wana TikTok na kampuni kufaidi vile vile,” Boniswa kaongeza.Mwaka 2022, TikTok ilifanya kufuru na kuwatuza watengenezaji maudhui wake bora 20, Sh6 milioni kila mmoja kama motisha ya kuboresha ubunifu wao kwenye utengenezaji maudhui.",burudani
"PENYE nia pana njia.Ndivyo wahenga walivyolonga na tangia zama zile ndivyo hali ilivyo hadi sasa. Ni msemo unaonekana kuwa na mashiko kwa kiwango fulani miongoni mwa jamii.Pia ni msemo unaendelea kuthibitishwa na vijana wengi wavulana kwa wasichana wanaojitosa kuchangamkia shughuli tofauti kwenye jitihada za kusaka riziki.Shirleen Njeri Gathigia ni kati ya waigizaji wa kike wanaoibukia wanaopania kutinga hadhi ya kimataifa miaka ijayo. Anasisitiza kuwa amepania makubwa katika tasnia ya uigizaji.Kando na uigizaji, binti huyu aliyezaliwa mwaka 2001 anatarajia kuhitimu kwa shahada ya diploma kama mwana habari kwenye Taasisi ya NIBS College.Anashikilia kuwa anakaribia kutimiza ndoto yake ya tangia akiwa mdogo alikopania kuwa mwana habari.”Ingawa sijapata mashiko nilianza kushiriki uigizjai nikiwa mdogo kanisani lakini kitaaluma nilianza mwaka 2019 na kundi la Auto-Frames Entertainment,” amesema.Anaongeza kuwa amepania kufuata nyayo zake mwimbaji na mwanamaigizo, Sanaipei Tande.Hapa nchini angependa kujikuta jukwaa moja na waigizaji kama Sarah Hassan ‘Plan B’ na ‘Zora’ pia Sanaipei Tande ‘Aziza,’ na ‘Kina’.Anasema Afrika angependa kufanya kazi na mwana muziki pia mwigizaji maarufu kama Mimi Mars (Marianne Mdee) mzawa wa Tanzania aliyeshiriki filamu zilizopata umaarufu sio haba kama  ‘You again’ na ‘Jua Kali’.Anashikilia kwamba akitinga upeo anaolenga katika uigizaji ndio atawazia pengine kuwa produsa ama kuanzisha brandi yake. ”Kulingana na changamoto nyingi ambazo waigizaji wanaokuja hupitia ningependa kumiliki brandi yangu huku nikilenga kusaidia wasanii chipukizi,” akasema.Katika mpango kutwa amepania kuibuka kati ya waigizaji mahiri nchini ndani ya miaka mitano ijayo. Anaamini kuwa uigizaji ni ajira kama nyingine.Anaomba Wakenya wawe na uzalendo na kuwashika mkono waigizaji wa humu nchini.Kipusa huyu mwenye tabasamu ya kuvutia anajivinia kushiriki filamu kama ‘Date my family Kenya’, ‘Love Crisis’, ‘Betrayal’ na ‘Forbidden Love,’ kati ya nyingine.Anashikilia kuwa imekuwa vigumu kwa waigizaji wanaokuja kwenye gemu kupata nafasi ilhali kila mmoja anatamani kuonyesha ujuzi wake. Kwa ujumla sekta ya uigizaji ina ushindani mkali kwa kuzingatia mara nyingi waliotangulia ndio hupata nafasi.Hata hivyo si mchoyo wa mawaidha. Anawaambia wasanii wenzake kuwa: ”Akili sio vikombe vya wageni; tumia vile inafaa.”Pia anasema hakuna kinachopatikana rahisi kwani ni lazima kila kitu kifanyiwe kazi kwa kujituma.Anawataka wasanii wajiheshimu bila kusahau kuwaheshimu waliowatangulia.Anawahimiza kuwa endapo wanahisi wana kipaji, hawapaswi kuvunjika moyo wala kukata tamaa baada ya kukosa nafasi mara kadhaa.”Jambo jingine ningependa kuwapa wenzangu ni kuwa wasiwe wepesi wa kutaka kupata umaarufu hasa kwa kukubali kuingia kwenye mahusiano ya kimapenzi na maprodusa ambao hupenda kuwashusha wanawake,” akasema.",burudani
"NI ndoto ya kila msanii kuona anaimarika katika kazi zake na kutambulika kote duniani. Meegesh Neshiro almaarufu Chep kamwe haachwi nyuma licha ya pandashuka ambazo hupitia kwenye shughuli za uigizaji. Sura na sauti yake sio geni kwa wapenzi wa burudani ya maigizo nchini.Anaorodheshwa kuwa ni miongoni mwa wasanii wanaokuja wakilenga kuendelea kuteka hadhira miaka ijayo.Kando na uigizaji, hutengeneza mapambo ya aina tofauti ikiwamo vipuli vya masikio na mapambo ya nyumba kati ya mengine.Tayari ni mwanafunzi wa mwaka wa nne kwenye Chuo Kikuu cha Kenyatta (KU) anakotarajia kuhitimu kwa shahada ya digrii kwenye masuala ya uigizaji.”Nilianza kuvutiwa na masuala ya uigizaji nikiwa shule ya upili bila kufahamu babangu mzazi alikuwa stadi kwenye uandishi wa scripts,” amesema.Ameongeza baadaye aliuliza mamake na kumfahamisha kuwa babake alikuwa msanii. Anashikilia kuwa ndani ya miaka mitano ijayo amepania kutimiza azma ya kuibuka mwigizaji wa kimataifa na kushiriki filamu nyingi na kupenya kupeperushwa kupitia runinga tofauti.Binti huyu kitaaluma alianza kujituma kwenye masuala ya uigizaji akiwa chuo Kikuu mwaka wa kwanza 2019. Alifanya kazi na kundi liitwalo Igiza Arts Production. Kwa sasa amejizolea umaarufu zaidi kupitia kipindi kiitwacho Classmates akiigiza kwa jina Chepkoech. Classmates hupeperushwa kupitia runinga ya KBC.Kwa ujumla msichana huyu kutoka eneo la Kirindom, Trans-mara anajivunia kufanya kazi na makundi kadhaa na kushiriki filamu tofauti ikiwamo: Ustadi Film (Rise of Phoenix, Wimped), Igiza Arts (Perishable Cherishable), Rising Star Production (The enemy of the state).”Nilipata mtihani mgumu kushiriki filamu ya ‘Wimped’  lakini niliipenda sana ilinifanya kuelewa zaidi kuhusu masuala ya vurugu za wanaume dhidi ya wanawake (GBV),” akasema.Kwa jumla anajivunia kushiriki filamu kibao ambazo zimefanikiwa kupata mpengo na kupeperushwa kupitia runinga kama KBC, KU TV na Honey TV.Anasema hutiwa motisha zaidi na historia na uigizaji wake msanii Taraji Penda Henson maarufu Cookie aliye mzawa wa Marekani.Taraji alijizolea umaarufu mkubwa kupitia filamu zake ikiwamo ‘Empire,’ ‘What men want,’ ‘Baby boy,’ na ‘Hidden figures’ kati ya nyinginezo.Binti huyu sio mchoyo wa mawaidha. Anashauri wenzie kuwa hakuna lisilowezekana bora kumakinika na kutia bidii wakipata nafasi.”Jambo muhimu ni kwamba ukipata fursa jitume huonyeshe kazi yako ilivyo,” akasema.Anasema kwa uigizaji angependa kufanya kazi na Sarah Hassan ilhali kwa wavunja mbavu wa humu nchini anapenda kuchapa shughuli na Awinja aliyekuwa akishiriki kipindi cha Papa Shirandula. Sarah Hassan anajivunia kushiriki kipindi cha ‘Crime and Justice’ pia ‘Zora’ ambacho hupeperushwa kupitia Citizen TV.Kisura huyu anasema wanawake wanaoshiriki uigizaji hupitia pandashuka sio haba. Anadai mwigizaji anaweza akajaribu auditions takribani 20 na kupata nafasi moja ama kuambulia patupu.",burudani
"KUNA sanaa fulani ya uchekeshaji ambayo Wakenya bado wanahangaika kuielewa, iitwayo ventriloquism (uchekeshaji kwa kutumia kikaragosi kwa Kiswahili).Hii ni sanaa ya uchekeshaji kwa kutumia kikaragosi. Kitokeacho hapa ni msanii mchekeshaji kuigiza kama vile anafanya maongezi ya majibizano kati yake na kikaragosi.Idadi kubwa ya watu hasa Afrika ambapo sanaa hii sio maarufu, wameishia kuamini mambo mengi sana.“Wapo watu ambao wamedai huwa nina rekoda ya sauti niliyotia kwenye kikaragosi na ndio huwa ninajibizana nayo, ikaonekana ni kana kwamba ninazungumza na kikaragosi chenyewe,” anasema Nelson Wachira Gitonga, almaarufu Jonte.Gitonga ndiye msanii mchekeshaji wa pekee anayeifanya sanaa hii ya uchekeshaji kwa kutumia kikaragosi hapa nchini.“Nilipokuwa kijijini Desemba kuna baadhi ya watu walidai natumia uchawi kufanya kikaragosi kuzungumza wakati sio kiumbe hai,” Jonte anazidi kutiririka.Ventriloquisim ni nini?Kutokana na mkanganyiko huu, Wachira na kikaragosi chake alichokipa jina la Jonte, ameamua kujitwika mzigo wa kujaribu kuwaelewesha Wakenya kuhusu sanaa hii.“Sio kwamba kikaragosi huwa kinazungumza au kwamba ina rimoti, hapana. Ni mbinu ya usanii ambayo kama msanii unajifunza kuzungumza pasi na kufungua mdomo kwa hiyo sauti inakuwa ikitokea kooni,” anafafanua.Lakini sio hiyo tu, ili kuaminisha watu kwamba ni kile kikaragosi ndicho kinachozungumza, msanii hutakiwa kubadilisha sauti iwe tofauti na yake.“Sanaa hii humpa msanii hulka mbili za watu tofauti. Kwa mfano, ninapouliza swali huwa nazungumza kwa ukawaida wangu, ila inapotakiwa Jonte ajibu, lazima nibadilishe sauti iwe ni kama ni yeye ndiye anajibu lakini pia nimchezeshe kama vile ni binadamu. Hii ina maana nimtingize kichwa, au nichezeshe mikono yake kujenga taswira ya kwamba ni kiumbe hai wakati siyo.”Kutokana na majukumu haya, hii sio mbinu rahisi kwa sababu mwanzo ni lazima ufanye mazoezi ya siku nyingi kuelewa namna ya kuzungumza kutokea kooni pasi na kuonekana unazungumza kwa mdomo wako.“Zipo herufi ngumu kama zile voweli ambazo huwa ngumu sana kutamkika pasi na kufungua mdomo hivi lazima ufanye mazoezi ya kutosha.”“Kujigawanya kuwa mtu wa hulka mbili sio jambo rahisi sababu natakiwa kuwa Wachira na vile vile Jonte. Unahitaji uelewa na maarifa makubwa. Waliobobea kwenye sanaa hii wana uwezo wa kuwa na hulka hadi ya watu watano, sio rahisi.”Je inalipa?Licha ya kuwa ni sanaa mpya, Jonte anashukuru kwamba Wakenya wameanza kuikubali na hii ni kwa sababu ya ule ucheshi na uhusika.Siku za hivi karibuni, amejikuta akitengeneza fedha kiasi cha haja kwa kupiga shoo kadhaa kwenye kumbi na hafla mbalimbali.“Huwa nachaji Sh3,000 kwa shoo ya dakika tano na kiasi hicho hupanda kwa kutegemea na hafla na muda ninaotakiwa kupiga shoo.”Kazi hii sasa imeanza kumwingizia kipato zaidi ya kazi ambayo amekuwa akifanya kwa zaidi ya miaka saba.“Sikufanikiwa kusoma baada ya babangu kufariki maisha yakawa magumu sababu tulikuwa watoto wengi nyumbani kwa hiyo baada ya kidato mama anakutimua nyumbani ukajipange.”Alijaribu kuwa makanga, fundi wa mjengo na kila aina ya kibarua alichopatana nacho kabla ya kupata kazi yake ya sasa ya kuangamiza wadudu wasumbufu maafisini na manyumbani kwa unyunyuziaji dawa almaarufu fumigation.Ila kwa sasa mambo yanabadilika.“Jonte ananiingizia kipato zaidi ya kazi yangu hii na nashukuru. Ila matamanio yangu ni kwa Wakenya kuweza kuielewa sanaa hii. Hilo likitokea nina uhakika kutengeneza pesa za maana haitakuwa tatizo.”",burudani
"PWANI ina sifa mbili kwenye kuchipua vipaji.Anapotokea msanii mwenye swag ya Uswahili kwenye uimbaji wake, yeye huhusishwa na Pwani moja kwa moja.Sasa maelezo hapa huwa mawili, msanii husika atakuwa ni mzaliwa wa Pwani na ndio maana uimbaji wake una swag ya Kiswahili na kama basi sio mzaliwa, itakuwa alilelewa Pwani.Sanapei Tande, Otile Brown ni baadhi tu ya mastaa waliotokea Bara ila unapowahesabu wasanii wa Pwani lazima nao uwataje sababu makuzi yao kule yaliwabadilisha na kuwafanya Wapwani.Yupo pia Viola Karuri produsa wa kike mkali ambaye alihiti 2017 baada ya kufanya kava ya hit ya Despacito kwa Kiswahili.Kazi zake kadhaa zilizofuata, Viola alizirekodi na kuimba kwa Kiswahili sanifu kiasi cha kuwachanganya wengi walioamini anatokea Bara.Mwenyewe wajua ulinishtua kidogo?Kwa nini sasa? Kisa nazungumza Kiswahili kwa ufasaha?Eeh?Haha, wajua wengi wananichukulia kuwa binti wa mjini ila hata uswahilini nipo. Natokea Meru ila maisha yangu ya awali nilikulia Mombasa na maeneo mengine ya Pwani. Lakini pia Tanzania sababu wazazi wangu walikuwa watu wa kutalii wakitafuta maisha, hayo ndio maisha yaliyonisanifishia Kiswahili changu.Eti eeh?Lakini hata zaidi zipo sababu zinginezo. Mwanzo mamangu ni Mchagga, mojawepo ya makabila ya kule Tanzania halafu ongeza na kukulia Mombasa toka nikiwa binti wa miaka 12.Uliweka historia ya kuwa msupa wa kwanza kuwa produsa kwenye Coke Studio 2019.Ilikuwa ni tukio kubwa sana kwangu, ukizingatia kwamba wanawake kwenye tasnia hii ya utayarishaji muziki hatuheshimishwi.Isitoshe ilikuwa tukio la kuthibitisha uwezo wangu kama mtayarishaji muziki sababu ndio taaluma niliyosomea.Kipaji kipo, kwa nini ukasomea tena muziki?Ndio kipaji kipo tena cha kuzaliwa, lakini katika kuifanyia maboresho zaidi nilijiunga na Berklee College of Music kule Boston Marekani alikopitia pia Eric Wainaina.Ndiko nilikosomea jinsi ya kuandaa muziki, kuandika mashairi , kutia zile vokali na mambo mengine ya kimuziki.Kando na kuheshimishwa, Coke Studio ilikujenga vipi?Ukiachia mbali koneksheni nilizotengeneza kwa kutangamana na wasanii wengine pamoja na maproduza aina aina, ni kwamba nilipiga mkwanja mzuri tu.Hii ni kwa sababu unapokuwa pale, maisha yako na shughuli zinginezo yanasimama hivyo ili kukuweka pale inabidi ulipwe. Niliunda pochi nene.Ukiwa Marekani, pia ulipata fursa ya kufanya kazi na manguli kama Naomi Campbell, na hata kutengeneza sauti za filamu za Harry Porter. Najiuliza mbona usingepambania nafasi yako Marekani?Mwanzo kabisa nilipoondoka Kenya kwenda Marekani, lengo lilikuwa ni kusomea muziki kisha nirejee nyumbani kufanyia huku.Pili kutoboa kwenye muziki wa Marekani sio rahisi ki hivyo, wale wana watu wao kama vile Beyonce isitoshe tamaduni na muziki wao ni tofauti kabisa na wa kwetu.Ila umekuwa kimya sana kwa miaka kadhaa?Ndio maisha ya muziki kuna nyakati unakuwa upo wakati mwingine unavuta pumzi kujipanga zaidi. Lakini pia nimekuwa nikishughulika zaidi na utayarishaji wa kazi kadhaa ambazo bado hazijaachiwa.Kwa juhudi zako kwenye muziki nahisi kama bado jina lako sio kubwa inavyotakiwa, kwa nini?Labda unieleze mdogo wangu. Sababu naamini katika Play Ke ambayo nyie wanahabari mumekuwa mkitukandamiza. Pili, muziki wangu naamini una uzito. Pengine sichezwi vya kutosha au sijui ni kwa sababu napata shoo nyingi za bendi, sielewi. Ila hainifishi moyo mimi, nashukuru kwa wale wachache wanaonitambua.Maisha ya mwanamuziki wa kike Kenya yakoje?Magumu kwa kiasi fulani. Watoto wa kike tunapitia mitihani mingi tu. Wapo wengi wameacha kwa sababu wapenzi wao hawakuwasapoti kwa kuhisi ni kazi ya kihuni.Pili hatujawezeshwa, wengi wetu hatuna fedha za kutosha kusukuma miradi ya usanii ambayo ni ghali, hilo pia linatukwamisha.Tatu ni kwamba wapo wadau katika tasnia ambao ukitaka msaada wao watakutaka kimapenzi mwanzo.Wewe unayamudu vipi?Mwanzo nina mume mwelewa sana kwa sababu tulikutana naye nikiwa Chuoni Berkelee kwa hiyo sapoti yake ninayo kwa asilimia 100.Pili nina mipaka yangu, ambayo siwezi kuivuka au kujivunjia heshima.Na bado wanaume wanakutongoza?Watakosaje wakati mtoto mzuri huyu. Ndio hulka ya wanaume, hawajali kama umeolewa au la. Ila huwa ninajua namna ya kusonga nao na kuhakikisha sivuki mipaka yangu.Miaka ya nyuma kuliwahi kuzuka tetesi kwamba ulikuwa na mahusiano na staa wa RnB Treyz Songz?Hahaha! Mnachekesha sasa, nyie wanahabari kweli wambea. Ipo hivi, nilikuwa nimesafiri Botswana kwenda kuandaa shoo ya Treyz na nikapata fursa ya kupiga picha naye. Sasa kuposti mkaamua kujijazia.Mume wangu alicheka sana sababu hata nikiondoka alijua nipo wapi na nafanya nini.Kwenye ndoa tuhesabu miaka mingapi?Zaidi ya mwongo na nusu sasa.Watoto nao?Wapo wakose kwa nini.Wangapi?Haha! Umeanza umbea sasa kaka.",burudani
"MWIGIZAJI Nini Wacera amekuwa singo kwa miaka na mikaka sasa na kisa na sababu ni kwamba mpenzi wake alimchepukia ndani ya wiki moja tu baada yake kusafiri.Nini anasema alimdeti ex wake Toby kwa miaka mitatu na katika kipindi hicho hakuwa na mashaka na mapenzi yao.Basi ikatokea safari yake kwenda kushuti filamu kule Nigeria. Kule Nigeria angekaa kwa miezi sita na kutokana na jinsi alivyokuwa ameyaacha mahusiano yao, hakudhani Toby angemchepukia.“Siku moja nilipata nimepigiwa simu nyingi sana na swahiba wangu kutoka Nairobi na alichotaka kujua ni ikiwa mimi na Toby tumeachana maana alimcheki jamaa yangu na mwelekezi mmoja wa filamu wakiwa kwa mahaba mazito,” Nini kasimulia.Kilichomuumiza hata zaidi ni kwamba “haikuchukua hata siku 10 toka alipoondoka kabla ya Toby kunichepukia.”Toka wakati huo aliamua kuwa singo na imepita zaidi ya mwongo mmoja akiwa solo.",burudani
"NILIMKUTILIZA Edmond Josiah almaarufu Tedd Josiah, akiwa anajipangapanga kwenye makao yake mapya yaliyopo mtaa wa kifahari wa Runda.Ni siku chache toka alipohamia kwenye mjengo huu wa ghorofa wenye vyumba vya kutosha. Pembeni kuna mjengo mkubwa ambao kaugeuza kuwa kiwanda cha kutengeneza mabegi yake ya ngozi JokaJok Leather.KWA NINI ALIACHA MUZIKIJokaJok ndio biashara yake mpya inayomwingizia mtaji tangu aamue kuacha muziki, sanaa aliyodumu nayo kwa zaidi ya miongo mitatu.“Hamna haja ya kuendelea kuandaa muziki wakati hamna malipo yoyote niliyopata kwa hiti zote hizo nilizotengeneza,” Tedd Josiah ananiambia.Kabla ya Insta, Facebook na mitandao mingine ya kijamii ikiwemo YouTube iliyozinduliwa Kenya 2009, Josiah alihusika kwenye utengenezaji wa hiti kibao zilizovuma toka 1995 hadi 2005.Ngoma kama vile Unbwogable, Bless ma room, Kenyan Boy Kenyan Girl, Tafsri Hii, Tension, Uhiki, Kisumu 100, Megarider, Atoti, 4 in 1, Msichana Mwafrika na nyingi nyinginezo.Tedd ndiye produsa aliyechipua manguli wa zamani wa kizazi kipya kina Nameless, Nazizi, Wyre, Gidi Gidi Maji Maji, Hardstone, Dirge miongoni mwa wengine waliohiti enzi hizo.“Nazizi nilipata kumjua kupitia marehemu mjombake Emile Juma akiwa na umri wa miaka 15 tu. Gidi Gidi na Maji Maji nilipokutana nao kwenye shoo moja, walikuwa ni maadui wakubwa ila niliwaambia kama wanataka kufanya kazi na mimi, basi ni lazima washirikiane kwa sababu staili yao ya uimbaji ilifanana.”Emile alikuwa ni msomi wa muziki baada ya kupata mafunzo hayo kule Marekani. Aliporejea nchini na kugundua msela ana ujuzi mdogo wa kuprodyuzi muziki, alimchukua na kumpa mafunzo zaidi na hapo akampevusha hata zaidi Josiah.Hata hivyo, miaka hiyo muziki haukuwa unalipa na Tedd anasema walitegemea zaidi wahisani.“Kulikuwa na kampuni nyingi kama Salama Condoms, Close Up ambazo zilikuwa zinatudhamini. Hiti tulizokuwa tukitengeneza zilivutia halaiki na ili kuwateka, kampuni zikalazimika kushikana nasi.”Utandawazi baadaye ulikuja ukabadilisha mambo na pia muziki ukachukua mkondo tofauti.“Naamini kabisa kama wasanii tungelikuwa tunalipwa haki zetu kupitia mirabaha basi mpaka leo ningekuwa natengeneza muziki tena hiti kali ukizingatia tekinolojia ya kisasa. Niliamua kuachana na muziki 2007 baada ya kuona haulipi.”KIBAKI AMTIMUA NCHINI2002 Ted aliandaa hiti ya Unbwogable iliyotumiwa na Mwai Kibaki kwenye kampeni zake akiwa na sapoti ya Raila Odinga kwenye harakati za kumaliza utawala wa Rais Daniel Moi. Moi alikuwa ameteua Uhuru Kenyatta kuwa mrithi wake.Wimbo huo ukamfanya Ted na kina Gidi Gidi na Maji Maji kuwa maarufu. Josiah akaanza kupata dili kibao za kutengeneza video za biashara matangazo.Kwenye uchaguzi wa 2007, alitenegeneza video ya biashara matangazo Domo Domo ya kumpigia debe Raila Odinga ambaye safari hii alikuwa ndiye mpinzani wa Kibaki.“Tangazo hili lilizua tumbojoto sana baada ya kuvuma sana kiasi cha marehemu Lucy Kibaki kutishia. Nilianza kuona nafuatwa na watu nisiowajua na siku moja nikiwa nimeshuka kwenye gari naelekea kwenye afisi yangu nilitekwa na watu nisiowajua. Kwa bahati nzuri ilikuwa sehemu ya wazi na mabaunsa wangu wakawa wepesi kuzua tukio lililowafanya wale majamaa watoweke.”Kilichofuatia ni Ted kuipiga vumbi pasipoti yake na kutimkia zake London, Uingereza.“Nilijua nikiendelea kuwa Kenya, na hali ilivyokuwa, kulikuwa na uwezekano mkubwa ningeuawa.”NDOA YAVUNJIKA, KIFO CHA MKEWakati anaondoka, nyuma aliiacha ndoa yake na Cynthia Akoth ikiwa juu ya mawe. Tayari ndoa ilikuwa ishaingia mdudu na kuondoka kwake, kukachangia kuvunjika kwa ndoa hiyo kabisa.Kwa miaka mitano, Tedd aliishi majuu hadi 2015 aliporudi Kenya akiwa na uhakika sasa kuwa mambo yametulia.“Baada ya kurudi nilijaribu kuanzia lebo ya SwaRnB nikamsaini msanii Masauti na baada ya kumtengenezea hiti moja akatoweka.”Hapo akaamua kuifunga lebo baada ya kuona ni biashara ambayo haingelipa. Ni kipindi hicho ambapo alikuja kukutana na marehemu mkewe Regina Katar.Ni mwanafesheni Regina ndiye alimtambulisha kwenye masuala ya fasheni na hata kumpa wazo la kuanzisha kampuni ya kutengeneza bidhaa za ngozi.Mahaba yao yalikuwa mazito mno ila hayakudumu. Septemba 30, 2017 Regina aliaga dunia ikiwa ni miezi mitatu tu baada ya kujifungua mwana wao Jameela Wendo.AACHWA HOI NA KINDATed anakiri huku akijitahidi kubana machozi yanayomlenga kwamba, kumlea Jameela toka akiwa na miezi mitatu hadi sasa ana miaka saba kuwa jukumu nzito sana na lililomwacha hoi.“Sikujua nini cha kufanya, umeachiwa mtoto mchanga ambaye muda wote analia na hujui nini cha kufanya. Niliamua sitaoa sababu nilitaka kuhakikisha nampa muda wote mwanangu na pia ndiye hunipa kumbukumbu za marehemu kipenzi mke wangu.Ili kumuenzi Katar, hapo aliamua kuanzisha JokaJok ambayo kimsingi kiunganishi cha majina yao matatu.“Nashukuru kwamba biashara kwa sasa imenoga ila kubwa zaidi JokaJok ni urithi mahususi ninaokusudia kumwachia Jay Jay (Jameela). Muda wangu utakapofika, huu ndio urithi nitakaomwachia, ambayo ni kumbukumbu ya safari yetu sote watatu.”",burudani
"MIAKA ya nyuma, kazi ya u-DJ yaani deejaying mara nyingi haikuzingatiwa lakini baada ya muda, madeejay wamethibitisha kuwa sanaa hii inafaa kupewa fursa.Stan Njenga Kinyanjui anayejulikana kama DJ Stan, amefanya mageuzi katika uchezaji muziki mitaani na sasa ameanza kuwafundisha vijana ili nao wawe stadi na magwiji katika tasnia ya burudani.Kwa mtaji wa Sh650,000, Stan ameanzisha akademia ya Deejay jijini Nakuru, inayotoa kozi fupi na ndefu za deejaying.“Tunatoza Sh30,000 kwa muda wa miezi miwili ambayo inashughulikia mambo ya msingi tu wakati kwa kozi ndefu za muda wa miezi 5 tunatoza Sh50,000 ambayo inashughulikia vitengo 5 vya u-DJ.”“Ukweli kwamba vijana wengi wanaotamani kuwa DJ wamekuwa wakiniomba niwafunze, ulinipa wazo hili. Nilikuwa nikiwafunza baadhi ya watu kutoka nyumbani kwangu, lakini niliona itakuwa ni jambo zuri kwangu kufanya hivyo kwa weledi,” anasema.Ikizingatiwa kuwa baadhi ya ma-DJ wamepata nafasi ndogo ya kupata ujuzi wa taaluma ya deejaying kutoka chuo kinachotambulika, Dj Stan anaamini kuwa shule yake itaweza kuwasaidia vijana wengi ili kuziba pengo lililoko.“Sekta ya deejaying ni pana sana. Hii ni kwa sababu kuna aina nyingi za ma-DJ. Ma-DJ hawa wote na wanachofanya kwenye tasnia ya burudani wana majukumu yao ambayo yanawapa sababu za kuwepo kwenye tasnia hiyo,” anasema.Alianzisha shule yake hiyo mwaka wa 2017, ikianza na wanafunzi 10 na hadi sasa imetoa mafunzo kwa zaidi ya wanafunzi 70.Programu hizo huendeshwa kwa mtindo wa kitaaluma, huku chemsha bongo, mitihani ya mwisho na vyeti vikitolewa kwa wale ambao wamemaliza kozi hiyo kwa mafanikio.Dj Stan alipenda muziki tangu utotoni.“Nilikuwa nikiimba kanisani na kucheza ala,” anasema.Baadaye alisoma Deejaying kama kozi katika System Unit Dj Academy.Dj Stan anasema kuwa chuo chake kinakusudia kuongeza wateja na anawahimiza wasichana na wanawake zaidi kujaribu, akisema kuwa imekuwa kawaida kazi hiyo kutambulika kama tasnia inayotawaliwa na wanaume.Bila shaka wacheza diski (DJs) ni miongoni mwa watetezi wakuu na mabalozi wa muziki wa Kenya na wana umuhimu mkubwa kwa vilabu vyoyote vinavyotaka kutambulika kwa kutoa burudani safi kwa wateja.Mtu akitilia maanani somo la u-DJ, Dj Stan anasema kuwa deejaying inaweza kuwa kazi ambayo kila Dj anayependa anaweza kujikimu kimaisha kwa urahisi.“Ninapoangalia jinsi baadhi ya vijana wanavyofanya vyema zaidi kutokana na ujuzi wa kimsingi wa deejaying niliowapa, ninapata motisha kufanya vizuri zaidi katika kuwafunza wengine ili wakue kitaaluma,” anaeleza.“Kinyume na kinachoaminika huko nje, kujifunza kuwa DJ sio rahisi na mafanikio hayaji mara moja. Ni safari inayoweza ikachukua muda mwingi hivyo jitihada, bidii, na kutenga wakati ni muhimu. Si vigumu kuanza. Lakini ni vigumu kujitokeza na kuwa na upekee,” anamalizia.",burudani
"NISHASEMA hapa mara nyingi tu kwamba ingawaje wakati mwingine huwa nakubaliana na wengi wenu kuwa Eric Omondi ni mwehu, kuna nyakati huwa napenda mashobo yake.Toka juzi msela katrendi kinoma baada ya kichaa chake kumtuma kuwatoa rangi wanamuziki wa injili.Alidai kuwa Willy Pozze aka Bwana Mkunaji kazi yake kubwa siku hizi ni kuzurura maeneo ya vyuo vikuu akiendesha Mercedes Benz huku akivizia vibinti vya chuoni.Akamshukia Ringtone Apoko aliyedai kuwa msela kazi yake ni kuwabadilisha mademu kama nepi ya mtoto wa miezi mitatu.Hakumwacha DK Kwenye Beat ambaye kama mnakumbuka miaka michache, alitrendi kwa madai kuwa alihadaa demu fulani na kuishia kumwambukiza kisonono.Basi nilikuwa najua watu waliojazajaza kama DK ndio hawawezi kazi, khuh kumbe wanaweza mpaka kupitiliza. Madai haya yalizama ila kwa namna kesi ilivyofuatiliwa kulikuwa na ukweli kwa asilimia fulani.Ila kama ilivyo ada mshikwa na ngozi ndio mwizi na hakuna mwizi aliyewahi kukiri kuwa mwizi. Lakini nakumbuka msela akiomba msamaha.Waliomsapoti kipindi anaomba msamaha ni DJ Mo na mke wake, msela mwingine wa injili ambaye skendo zake za michepuko akiwa kwenye ndoa, zinatosha kuunda Reality Show ya kipekee. Kwa bahati nzuri yeye hakutajwa.Na mwingine wa injili aliyekwepa shobo la Eric ni Mr Seed. Huyu ni mwingine. Juzi tena kaamsha mapepo ya baby mama wake Liz Sonia.Miaka kadhaa iliyopita alimkagua mtoto wa uswahilini, akammiminia masharubati yake na kitanda hakikuzaa haramu. Bwana mdogo sasa ana miaka saba na kulingana na mamake Sonia, Mr Seed, mpandaji mbegu hajawahi kumshughulikia hataa.Nilitia kicheko juzi Liz alipoposti meseji zao za WhatsApp. Sikuamini msela anayejigamba kuwa anajenga jumba la vyumba vinane, alimtumia Sonia Sh5,000 kama fedha za matunzo halafu kesho yake akaamka kumwomba Sonia amkopeshe Sh2,000 eti nyumbani hakuna unga.Liz alipomwanika miezi miwili iliyopita na jamaa akaulizwa kunaendaje, msela alidai eti baby mama alikuwa akisaka kiki. Kiki ya nini sasa wakati Sonia sio msanii?Mwanaume wa aina gani huyu tena anayejifanya kuwa mwinjilisti kazi kuzalisha na kusepa. Kumbuka Liz sio wa kwanza, 2021 yupo binti Msomali aliyemwanika kuwa msela alimzengua vile vile akamwahidi kumpa vyote vilivyopo chini ya jua, na kama jina lake akampanda mbegu.Kawaida msela aliruka ila binti alitoa uthibitisho wa meseji msela akiwa amemtumia Sh4,000 huku akimshinikiza atoe ujauzito ule. Stori taratibu ikazama. Kama kuna dume lenye roho tisa kama za paka kwenye kustahimili skendo za michepuko basi atakuwa huyu.Ila pia nyie mademu huwa mnaniangusha sana, dogo ana nini kinachowafanya kutokwa uchizi kiasi cha kumwachia awapande mbegu, au kwa sababu staa? Mmh! Haya bwana.Yote hayo tisa, kumi, Eric kwenye hili, kagonga ndipo, tasnia ya injili Kenya imejaa vibonzo, bora kabisa waache kujiita wasanii wa injili. Sio kwa kero zao. Tena wengine wana ujasiri wa kujiita vioo vya jamii wakati unakutana nao wamepiga mtepesho, suruali yataka kudondoka sababu makalio ya hata kushikilia uzi wa suruali hawana.Wangwana mnihukumu mtakavyo ila tujifunze kuambiana ukweli. Kama ukiumwa, nenda ukasikie vibaya na kule.",burudani
"RAPA mkali wa Bongo Wakazi amemtoa rangi Babu Tale, meneja wa Diamond Platnumz baada ya Tale kudai wimbo mpya wa Diamond ‘Zuwena’ ndio mkubwa zaidi kwa sasa Afrika.Pamoja na Babu Tale kuweka data za YouTube jinsi wimbo huo unavyotrendi sehemu tofauti tofauti, Wakazi amekataa mtazamo wa Babu.“Eti ni mkubwa Afrika huu wimbo? Nadhani ni mkubwa Afrika Mashariki tu, ila ni wimbo mzuri lakini haupo kwenye listi ya nyimbo 20 bora kwenye masoko makubwa Afrika kama Nigeria, Ghana, Congo na Afrika Kusini.”Ukweli ni kuwa pamoja na kuwa unatrendi Tanzania, Kenya na kiasi fulani Uganda, wimbo huo wala hautambi kwenye mataifa mengi ya Afrika.",burudani
"TAKWIMU za YouTube zinaonyesha kuwa wakazi wa Pwani ya Kenya hufuatilia sana miziki ya Bongo kutokana na kuwa ni maeneo ya Uswahili.Ndio sababu hata kwenye matamasha, shoo nyingi kubwa Mombasa au Pwani ya Kenya kwa ujumla imekuwa ikiwaleta wasanii kutoka Bongo.Miongoni mwa wasanii wakibongo ambao wameligundua hili, kufaidi na sasa kuwa wanajichukulia sehemu ya Wapwani wa Kenya, ni Juma Jux.Mkali huyu wa muziki wa RnB Swahili alipiga stori na safu hii kama wiki mbili zilizopita hivi na mambo yalikwenda hivi:Mambo vipi kaka?Mambo yanaenda nashukuru, kwenu huko kwema?Kwema tunapambana. Mara ya mwisho umepiga shoo huku unakumbuka?Ilikuwa Novemba 2019 ila nimekuja tena baadaye lakini kwa biashara za kibinafsi. 2019 nilikuja Kenya kupromoti albamu yangu ya kwanza The Love Album ambayo ilifanya vizuri na Wakenya waliipokea kwa mikono miwili.Nakumbuka pia ulipiga shoo kwenye ziara hiyo?Eeeh The Finest Concert! Na kwa kweli ilifanikiwa sana ukizingatia ilikuwa ndio shoo yangu ya kwanza Kenya. Kulifurika kinoma.Kwa nini ilikuchukua muda kuja kufanya shoo kwetu?Kila kitu huwa na wakati wake na nafikiri hiyo ilitokea muda sahihi. Lakini sio kwamba sikuwa napata shoo Kenya, zilikuwa zikija ila nilikuwa nataka shoo speshio ili niweze kufanya kitu kikubwa na naamini mlishuhudia kwa waliohudhuria The Finest.Kwa shoo hiyo unahisi himaya yako ya mashabiki Kenya imepanuka?Tena kwa kiasi kikubwa sana sababu hata kwenye mitandao ya kijamii siku hizi napata love kubwa sana na ukiangalia mashabiki wangu wengi pia ni Wakenya tofauti kabisa na ilivyokuwa zamani.Ushikaji wako na Otile Brown mtoto wa Pwani pia kama ulichangia sio?Hiyo ni moja ila usisahau kwamba kilichotufanya kuwa washikaji ni muziki wetu. Anaikubali kazi zangu nami vile vile. Anakokubaliwa nami vile vile.Unahisi kolabo yenu ya Regina ilichangia pia sababu ilikuwa hiti kubwa huku japo sina uhakika na Tanzania?Kweli, Regina ilikuwa kazi kubwa na ilichangia kuniongezea mashabiki Kenya. Pia Tanzania ilifanya vizuri naamini kabisa ni moja kati ya mawe makali niliyowahi kuachia na msanii Mkenya.Ila usisahau pia nimefanya kazi na Nyashinski In case You Don’t Know nayo ilifanya vizuri sana.Juzi kumezuka tetesi kuwa unamdeti Karen Bujulu demu anayefanana na ex wako Vanessa Mdee?Hehehe duniani watu wawili wawili kakangu.Kwa hiyo demu wako au?Ndio ni mpenzi wangu kwa sasaNakumbuka kwenye ngoma uliyoshirikishwa na Rayvanny ‘Lala’ kuna mashairi yako pale yanaonekana kumponda ex wako Vanessa?Sipendi kuzungumiza ishu za zamani ila ule ni wimbo tu.Kulikuwa na haja ya kumtaja hadi jina ukizingatia mumeachana muda mrefu tu?Nishakwambia ule ni wimbo tu ni sehemu ya utunzi wala sikuwa namponda yeyote. Halafu hivi Vanessa ni mmoja tu?Toka umeachana na Vee Money mashabiki wengi wanakuchulia kuwa wewe ndio uliyekuwa na tatizo?Najua tulikuwa kapo ya nguvu na wengi tuliwavunja mioyo baada ya kutengena lakini ilishatokea tufanyeje sasa. Ndio maisha.Baadhi ya wakekereketwa wanahisi upo vizuri zaidi kwenye suala la fasheni kuliko kuimba?Haha! Hebu tuambiane ukweli tu kama sio huo muziki hao wanaoponda hawangenifahamu.Kingine kwa sasa hivi huwezi ukawataja wasanii watano kutoka Tanzania wanaofanya vizuri ukakosa jina langu pale. Shoo Napata kwa fujo hata wao wanalifahamu hilo.Nafikiri ishu hapa ni kwamba kiwango changu cha fasheni kipo katika levo tofauti au tu wameamua kuona sehemu moja ya maisha yangu.Kila la kheri mzee baba?Nawe pia kaka tuzidi kuombeana mema. Dunia inahitaji mapenzi zaidi.",burudani
"NAFIKIRI taarifa tayari unazo na hata kama wewe ni mgeni mjini, lazima utakuwa umesikia kwamba mjini kama miji mingine yote mikubwa duniani, imepata shoo yake bab’kubwa The Real Housewives of Nairobi (RHON).Tayari Wakenya wameshaanza kuponda wahusika mle kabla hata shoo haijaanza kupeperushwa rasmi na Showmax hadi baada ya wiki mbili kutoka leo.Wakenya wengi walihisi shoo ilistahili kuwa na wahusika wanaonuka pesa kikweli, sio wanaofeki maisha na waliofeli kama ilivyo shoo zingine za Real Housewives.Naelewa sana kwa nini mitazamo ipo vile ila nitakuambia kitu kheri nusu shari kuliko shari kamili.Unajua ni kwa nini. Mchakato wa kuwa na RHON ulianza 2019 ila ukagonga ukuta. Real Housewives ni haki miliki ya Universal. 2019 ilimpa produza Claire Ash Meadow, kandarasi ya kuandaa shoo hiyo.Ash kupitia kampuni yake Heels Production akaanza na manjonjo kibao akiahidi kitu kikubwa lakini ukosefu wa fedha na wahusika ukamtupa nje. Mwaka jana 2022 majukumu yakaiangukia Showmax ambayo ilimtumia produza mwingine na imefanikiwa kutupa shoo na wahusika hawa. Hebu tuwachambue:VERA SIDIKAIngawaje produza Eugene Mbugua anamtaja kuwa mjasiriamali, na mtu mashuhuri, kila mtu anajua maelezo hayo yote sio kweli.Sidika ni soshiolaiti aliyejipatia umaarufu kwa kuanika picha na video zake za nusu utupu.Biashara alijaribu mara mbili na zote zikafeli. Unaikumbuka ile Veetox aliyosema ni majani chai ya kupunguza tumbo na vitambi. Biashara ilifeli.Akafungua saluni ya kifahari mitaa ya Westlands lakini bado ikafeli. Aliifunga na kuhamishia Mombasa. Haijulikani kama bado ipo.Pamoja na dukuduku zote, nahisi kikubwa kutoka kwa Vera kwenye shoo ni kuipamba tu. Ila kama ana hela za kutisha, hilo ni la kujadili.SUSAN KAITTANYNi mrembo ambaye produza amemtaja kuwa mjasiriamali shupavu anayemiliki saluni ya kisasa Posh Palace Hair Studio na pia duka la manukato.Ila wapo wenye duku duku zao kama Mike Makori ambaye alimchamba kwa kusema ameshangaa vipi alipata shavu kwenye shoo ya kibabe kama hiyo wakati aliwahi kushindwa kumlipa kwa kazi aliyomfanyia.“2018 alinipa kazi kama MC kwenye mojawepo ya shughuli zake halafu kwenye malipo akanizungusha weeh. Nilimwanika sana mitandaoni kiasi kuwa mamake alinifuata na kunilipa stahili yangu. Leo hii yupo kwenye RHON. Nairobi kweli mji wa ajabu sana.”Kaitanny amewahi pia kutrendi baada ya kutibuana na aliyekuwa swahiba wake wa karibu sana Betty Kyalo. Inadaiwa ugomvi wao ulitokana na mwanamume mmoja mwenye pesa ambao wote walikuwa wakimgombania.SONAL MAHERALIUkiamua kumjaji kupitia maisha yake ya Instagram, unaweza kuhisi ana maisha mazuri sana kumliko Beyonce.Mama huyu wa watoto wanne anapenda kujishaua, produza kamtaja kuwa mjasiriamali kwenye dunia ya fasheni.Safari yake alianza kama vloga 2010 na kwa sasa ana kampuni yake ya mavazi Simba Maharani. Hapendi kuficha, huwa anajishasha wazi wazi alivyo na pesa. Ila unajua wanasema debe tupu ndio hufanya nini vile…?Tusubiri kujionea shoo itakapopeperushwa.MINNE KARIUKINi mwigizaji ambaye anatamba kwa sasa na filamu ya Single Kiasi.Aliwahi kuwa mtangazaji wa runinga ya KBC.Ni mke wa ndoa wa mshikaji wake wa karibu na mfanyibiashara mwenza wa Jaguar, Charles Muigai. Muigai alikutana na Minne kipindi akiwa anasimamia kazi za Jaguar.Maisha yake utayapenda kupitia lensi za mitandaoni zinazomwonyesha mtu anayeishi maisha ya kifahari.LISA CHRISTOFFERSENUkiniuliza mimi, pengine kwa wote hao, huyu ndiye mhusika anayetosheleza shoo.Kwa nini? Nataka kuamini kuwa dereva wa zamani wa magari ya rally sio mtu maskini. Nchi hii, madereva wengi wa safari rally wanatokea familia za kitajiri sababu kumiliki gari la mashindano huwa ni gharama kubwa. Produza anamtaja kuwa dizaina na mmiliki wa kampuni ya safari za kifahari.Pia ni mwasisi wa Lifestyle Nairobi, ambao ni ukumbi wa kisanaa eneo la kifahari Gigiri. Lifestyle Nairobi inamiliki onyesho la sanaa, migahawa, Spa, maduka ya fasheni na vyakula asilia.KWA NINI HAWA?Mkuu wa vipindi Showmax Denise Mwende amewataja wahusika hawa kuwa wanawake wenye upekee, wenye bidii, wanaojua kuishi maisha ya kifahari.Je, RHON itaweza? ",burudani
"MSUPA Xenia Manasseh amekuwa staa wa hivi punde Mkenya, kuingizwa kwenye mradi wa EQUAL unaondeshwa na kampuni ya kusambaza na kupakia muziki Spotify.Mradi huu, ulibuniwa mahususi kuwapiga sapoti wanamuziki wa kike ibukia.“Hii ni heshima kubwa, wameniheshimisha na sikuichukulia kawaida sana. Sapoti kama hizi ndizo zinatuweka mjini baadhi yetu,” amesema Manasseh.Mastaa wengine Wakenya waliofanikiwa kuingia kwenye mradi wa EQUAL ni pamoja na Nikita Kering, Muthoni The Drummer Queen na Silvia Ssaru.",burudani
"MAUREEN Kunga amefichua namna Nameless alivyomshauri baada ya kutapeliwa na produsa aliyekuwa akimfanyia kazi nguli huyo.Kunga anayeunda kundi la Elani, anasema kipindi anaanza muziki akiwa hajulikani, alikuwa kwenye studio moja ambayo Nameless alikuja kurekodi.Wakati Nameless anarekodi ngoma, lejendari huyo aliomba kufanyiwa voko na kuendana na wimbo wake. Hapo produsa akamwambia amwachie hiyo.“Produsa akaniomba kama ninaweza kufanya voko nikakubali sababu ndio kazi niliyoanza nayo kabla ya kuja kuwa mwanamuziki wa kujitegemea.”Baadaye Maureen alikuja kugundua kuwa Nameless alimlipa produsa hela ya utengenezaji wa voko hizo ila yeye hakupata kitu.“Nilipokutana na Nameless baadaye na kumwelezea kwamba sikulipwa chochote licha ya yeye kumlipa produsa, alichoniambia ni kwamba, nahitaji kuwa makini sana hasa na watu wanaotabasamu usoni mwangu. Sijawahi kusahau ushauri huo.”Kwa sasa msupa amejitosa kwenye masuala ya uigizaji baada ya Elani kuamua kila mmoja afanye miradi ya kibinafsi.",burudani
"BIEN-Aime Baraza kamkingia mke wake dansa Chiki Kuruka kuhusiana na kisanga cha wikendi iliyopita.Staa huyo alikuwa akijiandaa kutumbuiza kwenye shoo ya Gin jijini Nairobi Jumamosi iliyopita.Akiwa pembeni mwa steji kabla ya kupanda kwenye jukwaa rasmi, alitokea shabiki ambaye alionekana akimnengulia kiuno Bien.Kilichofuata ni Chiki kumbumburusha dada yule na kisha kuwaita mabaunsa kuweka ulinzi.Video baada ya kutrendi huku wengi wakidai Chiki ana wivu, Bien kamkingia.“Jamani Chiki alikuwa anafanya kazi yake tu. Yule ni meneja wangu kwa hiyo alitaka kuhakikisha usalama wangu jukwani. Tukio lile na alichofanya Chiki, vilihusu kazi zaidi na wala sio masuala ya yeye kuwa mke wangu,” Bien Kamkingia.",burudani
"WIKI hii imekuwa nzito kweli na yeye matukio kibao. Sio kwa baadhi yenu kuibuka na picha za uchi za binti anayefanana na Azziad na kudai kuwa ni yeye.Kweli wanafanana ila hakuwa yeye Azziad. Mkamfanya binti atrendi bure tu.Kisha kifo cha Waziri wa zamani wa Elimu Profesa Magoha, wengine wenu mkaunda akaunti Twitter kwa picha na majina yake na kuzitumia kuwajibu wote waliotuma rambi rambi zao.Halafu kuna ishu hiyo ya mcheshi 2Mbili kutandikwa na mkewe, mara kachomwa visu mara kafungiwa nje. Mwenzenu pamoja na umbeya wake ni mpole hajui kufokana na mtu. Sasa wengine wenu mumemkashifu kwa kukubali kipigo kutoka kwa mwanamke. Wengine mumetania eti jamaa ametandikwa hadi kafanana mke wake.Huwa mna muda mwingi wa kufuatilia vitu vya kipuzi jamani.Ila iliyokuwa sho-stopa kwangu ni hii ya huyo influensa aitwaye Esther Muthoni almaarufu Nairofey. Juzi Nairofey kaamka na malalamishi kibao baada ya ndoa yake kuvunjika. Kwa machungu alimshtumu aliyekuwa mume wake Yeforian kwa kumfanyia hujuma. Insta Babe huyo alidai kwamba amekuwa akiishi maisha yake ya kifahari kwa kujigharimia ili kumkingia mumewe asionekane kuwa mume bwege, akawa anasingizia kuwa ni mume wake ndiye aliyekuwa akigharimia maisha yake yale.Kubwa hata zaidi Nairofey alidai kuwa Yeforian alimzengua na kumpelekea kusaini mkataba wa ndoa ufahamikao kama Prenup. Mkataba huu kwa kawaida matakwa yake huwa ni kwamba pale ndoa inapovunjika hakuna kugawana mali. Kila mtu mume na mke anasalia na mali aliyochangia kutafuta. Ndio hujuma kubwa anayodai kufanyiwa na Yeforian jambo lililomsukuma jamaa kufunguka.Kilichonichekesha mimi ni kusikiliza uwongo wa dada huyu peupe. Tumekuwepo kipindi mapenzi yake na Yeforian yanaanza. Alikuwa demu wa kawaida sana. Wakati anakutana na msela jamaa tayari alikuwa anaishi maisha ya kizungu. Alikuwa tayari ana kazi nzuri kule Urusi kama mtaalumu wa masuala ya kompyuta. Akamchukua dada wa watu na kwa pesa zake akamgeuza kuwa mtu. Data zote hizi binti wa watu alikuwa akituwekea YouTube.Kutokana na mahusiano yao kuwa ya mbali, Yeforian akaona bora amwoe binti wa watu ili aweze kwenda kuishi naye.Baadaye wakahamia Dubai na ndiko Nairofey alipiga sherehe kinoma. Ndoa yao iliingia ngori baada ya Nairofey kuanza kuhanya kwa mujibu wa Yeforian.Jamaa anasema kuna kipindi alikuwa mgonjwa akafanyiwa operesheni, alimwomba mkewe aliyekuwa Kenya aende kumcheki ila mrembo akakwara. Baadaye jamaa anasema aliamua kuja Kenya bila ya kumtaarifu na ndio akamfumania.Akaja kubaini alikuwa akimchepukia na demu mwingine na ndio chanzo cha ndoa yao kuvunjika.Sasa hapo ndio Nairofey kaja kugutukia nguvu ya ile Prenup baada ya msela kuomba talaka mahakamani na sasa Insta Babe hana amani.Ndio tatizo la hawa Insta Babes. Nimependa msela alivyomkomoa dada wa watu. Sasa basi dada wa watu kajikuta hana kitu.Kwa bahati nzuri msela kaamua kumwachia vitu vya nyumba ila mali zake zote Insta Babe hapati chochote.",burudani
"MWANAMUZIKI wa lebo ya WCB Zuhura Othman almaarufu Zuchu kamtaka mumewe asiwe na matarajio makubwa sana juu yake hasa kuhusu mwonekano wake.Zuchu baada ya kuusoma upepo, amemtaka mwanamume atakayeishia kutaka kumwoa kuridhika na mwonekano wake hasa makalio yake madogo.“Mpendwa mume wangu mtarajiwa, najua huko ulipo una matarajio makubwa sana juu ya mwonekano wangu ila naomba nikuondolee tarajio moja, sina ta** mpenzi.” Zuchu aliandika kwenye Snapchat.Wapo wale wanaohisi maelezo yale aliyalenga kwa bosi wake Diamond Platnumz ambaye amehusishwa naye kwa muda.",burudani
"MASTAA wa burudani Tanzania wameungana kumsaidia ex wake rapa CMB Prezzo, msupa mwanamuziki Amber Lulu.Juzi kati Amber Lulu alifichua kwamba anapitia kipigo kila kukicha kutoka kwa mpenzi wake aliyezaa naye.Amber alifichua manyanyaso ya kiukatili ambayo anapitia na mpenzi wake wa sasa ikiwemo kutishiwa kifo.Baadhi ya picha alizoposti zilionyesha akiwa amepigwa mishono ya kutosha kutokana na majeraha ya kupigwa.Sasa mastaa wa Bongo wakiongozwa na Shetta wameungana kumsapoti Amber huku wakisisitiza kuwa wanataka sheria ichukue mkondo.“Nimemtafuta Amber na nimezungumza naye hali yake sio nzuri. Nimemshauri cha kufanya lakini pia nimezungumza na wenzangu kwenye Shirika letu la Sawa Tanzania kuona jinsi gani tunamsaidia,” Shetta amesema.Kando na Shetta wengine waliojitokeza ni waigizaji wa kike.Amber aliwahi kuwa na mahusiano na Prezzo na hata wakati mmoja kudaiwa kukaribia kufunga ndoa.",burudani
"MWAKA umeanza na tayari tumeanza kuwaona maceleb waliolewa kiki wakianza tena kukimbizana na vipindi au ukipenda vipindiree. 2022 tulishushudia maceleb wengi wakishachisha tasnia ya showbiz nchini kwa kuzua vipindi ilimuradi watrendi au wazungumziwe. Baadhi ya hao kwenye listi wameonyesha dalili za kuanzia pale walipoachia.ERIC OMONDILicha ya kuwa ana umri wa miaka 40, mchekeshaji huyo ameamua lazima awe mtu wa kuzungumziwa.Omondi alijipatia heshima zake miaka ya nyuma kupitia Churchill Show.Baada ya kuondoka na kuanza kufanya mambo yake taratibu alianza kupoteza dili na siku hizi ni kiki baada ya kiki. Kila kukicha Eric huamka kuzenguana na msanii.Wiki iliyopita alizenguana na Stivo Simple Boy baada ya msanii huyo kukosa kupiga shoo Mombasa. Eric alidai kuwa Simple Boy alitua Mombasa akiwa na mameneja wanne na wakala msosi wa Sh84,000.Ilipofika muda wa kupanda steji hakutokea kisa hakuwa amelipwa. Mjadala ukawa ni vipi basi alisafiri hadi Mombasa bila kulipwa hata advansi.STEVE SIMPLE BOYKama hatumiwa na waliomzunguka kwa manufaa yao basi atakuwa naye anafanya kiki azungumziwe.Mwaka 2022 Simple Boy alitrendi sana kisa mahusiano yake. Baada ya kuachana na mpenzi wake Pritty Vishy, alifeki mahusiano na hata kuishia kuchumbiana na mrembo Jenny Wangui.Wiki chache akatangaza wameachana. Kumbe ilikuwa ni kipindi tu.Kwa muda wote walioigiza kuwa wapenzi Steve Simple Boy alikuwa akizungumiziwa kila siku.Wiki iliyopita baada ya kuchambwa na Eric, aliingia studio na kumwandikia distrac ‘Haya Basi’.Kwenye wimbo Simple alimkejeli Omondi kwa kumwonea wivu huku akihoji ni kwa nini anaumwa sana na mameneja wake wanne.Ila kikweli, Steve Simple Boy anahitaji mameneja wanne wa nini?PRITTY VISHYBaada ya kuachana na Simple Boy, Vishy amekuwa akizua vipindi vyote vikionekana kumlenga ex wake.Na kweli vipindiree alivyozua amehakikisha anazungumziwa. Juzi kati aliamua kuachia wimbo ambao ni disstrack aliomwelekezea Simple Boy. Faida ya kiki hizi ni umaarufu mtandaoni.AMBER RAYNI mmoja wa masoshiolaiti ambao hawezi kukaa kimya bila ya kuzungumziwa. Hapendi kuona umaa umetuliwa bila ya kumchamba ama kumsifia.Mwaka 2022 aligonga vichwa vya blogu mara mia fil mia kutokana na mahusiano yake ya kimapenzi akiruka kutoka kwa mwanamume mmoja hadi mwingine ilimuradi ana pesa.Mwaka huu ameanzia pale pale. Ameuanza kwa kutangaza kuwa ana ujauzito wa mchumba wake wa sasa Kennedy Rapudo ambaye waliachana mwaka jana kabla ya kurudiana.Wapo wanaodai kikiuma, Amber ataioa mimba kuruka kwa mwanamume mwingine mwenye pesa bila ya kushtuka.KRG THE DONYake huwa ni yale yale tu, kujipiga kifua jinsi alivyo na pesa. Jinsi gani hawezi kujichanganya na watu maskini.Mwaka 2022 alikwenda hatua na kudai anamiliki klabu ya Casavera ila baadaye ikafichuka kuwa yeye sio hata mumiliki.Hata hivyo mumiliki wa klabu hiyo hana tatizo na jamaa kujigambia klabu kuwa yake ilimuradi inailetea biashara yake umaarufu.",burudani
"MWANAMUZIKI mtatanishi na mjasiriamali kutokea Mombasa Akothe Okeyo amekuwa akitrendi sio kwa sababu ya muziki wake ila mahusiano yake mapya na mpenzi wake mzungu bwana Schwiezer almaarufu Omosh.Hivi ulikutanaje na bwana Schweizer aka Omosh?Ilikuwa 16 Julai 2022 kwenye ufuo wa Ziwa Zug kule Switzerland. Nilikuwa kwenye mkutano wa kibiashara uliokuwa umeandaliwa na rafiki yangu mmoja Pius. Kumbe Pius na Schweizer pia walikuwa ni washikaji. Tukiwa kwenye mazungumzo na kubadilishana namba, alichukua simu yangu na kusevu namba yake. Baadaye alinipigia na ndivyo tulivyoanza kuwasiliana.Umekuwa kwenye mahusiano mengi mbona huyo kama vile kakutoa uchizi?Kweli kanitoa uchizi ila ni kwa sababu ya vitu vingi. Mojawepo ni jinsi alivyosevu nambari yangu kwenye simu yangu. Aliandika Husband (Mume wangu). Sikujua hadi alipoomba nimpigie simu na niliposema sina namba zake za simu akaamua kupiga.Enhee! Ila mapenzi yenu yamekuwa kwa kasi?Sijui unataka nikueleze nini ila kiukweli kwa umri wangu huu, nimekuwa kwenye mahusiano kibao ila sijawahi kuwa na mwanamume aliyenifanya kuhisi mimi ni binti mdogo. Sahau kwamba nina watoto watano. Ni mwanamume anayenijali sana.Kwa nini uliamua kuyaweka mahusiano yenu wazi?Sababu yenu nyie wanahahabari. Mapaparazi hawakuniruhusu nipumue. Walikuwa wakinihusisha na kila mzungu na najua hii ni kutokana na mahusiano yangu ya awali.Sikuwahi kutamani kuyaweka mahusiano yangu wazi ila hali hii ilinilazimisha sababu nilihusishwa kuwa kwenye mahusiano na mzungu yeyote ambaye alionekana kuwa karibu nami.Unahisi wanahabari wamekukosea?Ndio, sababu wameishi kunichorea picha ya kuwa mimi ni malaya. Ila siwahukumu baadhi yao wanatokea katika familia ambazo zimevunjika.Aisee! Haya makubwa.Baada yake kuonyesha nia, nilimshauri twende kwenye vipimo na hakusita. Baada ya vipimo vya HIV tulianza kudeti na ndani ya wiki tatu alikuwa amenitambulisha kwa familia yake.Halafu kuna kipindi ulidai kuokoka?Mwanzo kabisa sijui kama kunaye mtu asiyemhitaji Yesu Kristo katika maisha yake. Kingine, tasnia ya muziki wa kidunia imejaa machungu. Huna uhakika unayezungumza naye kama ni rafiki au adui. Wadau waliojaaa ni wauaji vipaji. Hujui kama unayemwona kuwa wa karibu wako kwenye gemu anakutakia mazuri au mabaya, hivyo hata kusukuma kazi zako inakuwa taabu. Ila kwenye injili mambo ni tofauti kidogo. Ndio sababu ya hatua ile.Kwa uwezo wako wa kifedha umewahi kuwazia kuanzisha lebo?Kamwe haiwezekani kabisa. Unajua ni kwa sababu gani? Wasanii wengi Kenya hawana heshima kabisa, ni wafitini, sio watu wa shukrani wamejaa majungu. Utamsaidia mtu kisha atakugeuka akupindishie maneno.Ina maana hii ndio sababu ya wewe kufanya kolabo chache na wasanii wengi wa nyumbani?Wapo wengi ambao wameniitisha kolabo. Lakini unapompa utaratibu fulani, kesho unaamka kusikia stori tofauti mara atadai ninamtongoza nataka nitoke naye na vitu vingi vya kipuzi. Watu hawajui tu mwenyewe nilivyohangaika kupata kolabo za kimataifa. Wakati mwingine hata nao hawasapoti kazi ambazo umefanya nao.Bila shaka wewe ni mjasiriamali wa kupigiwa mfano, lakini pia umeweza kumudu kwenye muziki kwa muda mrefu. Umejifunza nini?Kwamba sote hatuwezi kuwa wanamuziki. Halafu ili kufanikiwa kwenye muziki lazima upambane. Talanta pekee haitoshi. Asilimia 10 ni talanta na asilimia 90 iliyosalia ni kujituma na kutia bidii. Lakini zaidi kabisa, nidhamu yako ndio itakayoamua mafanikio yako.Staili yako ya mavazi imezua kasheshe, hili unalizungumziaje?Watu wasiumize akili, mimi sio kioo cha jamii ila ni kioo kwa wanangu. Ieleweke mimi ni mwanamke ninayejiheshimu, hata huko kwenye mavazi, navalia kulingana na tukio. Watu huwa wepesi kuhukumu pasi na kuelewa. Najielewa na najitambua sana na ndio sababu nimefanikiwa. Mengine sijali wa kusema na waseme watakavyo.Kwa asiyekuelewa akakuchukulia kuwa mtu unayependa drama utamweleza nini?Ndio mwenzenu napenda drama ndio hulka yangu. Lakini katika hilo napenda nidhamu sababu mwenyewe najiheshimu. Mimi ni mjasiriamali tena mwenye kisomo kizuri. Mimi ni mama, tena pia ni staa na sijali kama wanipenda au kunichukia. Kwa hiyo kila ninachokifanya ni kwa ajili ya wanangu sio watu wengine.",burudani
"BWANA wee, mwanzo pongezi sana kwa kufanikiwa kusukuma gurudumu la maisha mpaka sasa.Kama unavyojua leo ndio Ijumaa ya mwisho ya 2022. Umekuwa ni mwaka wa matukio, mikasa na vishasha.Miye bwana nataka niwatumie salamu mademu wanne waliohakikisha wanatusumbua mitandaoni mwaka wote huu.Huu ndio mwaka tumeshuhidia wale dada zetu wenye vishundu balaa wakituchizisha kweli kweli kwa mambo yao.Vera Sidika raundi hii baada ya kuona tumeshazoea zigo lake na wala hana jipya la kuturingia nalo, akaamua kufanya jambo. Jambo la kheri. Alitulia, akapokea mtarimbo na mazao yake ikawa ni binti Asia Brown. Sasa vile vishasha vyake, akavihamisha kutoka kwa makalio hadi kwa binti Asia.“Ohh nimeagiza mavazi yake kutoka Marekani, ooh maji yake ya kunywa yanatoka Dubai, mara ooh Asia hapumui hewa kama yenu…” na hekaya zingine kibao za Abunuwasi dada yetu alizotulisha.Kubwa zaidi ni kuona majukumu ya mama yanambadilisha sana. Pengine mwaka ujao na taarifa za kuwa kanasa ujauzito wa pili kutoka kwa mzee mzima, mkali wa kujishasha vile vile Brown Mauzo, dada yetu Sidika atasaidika zaidi kuwa mtu mkomavu. Umri unakwenda na nafurahi amegundua hilo.Kabaki Huddah Monroe ila dada yetu naye anajitahidi kila siku kufungua na kufufua biashara zake za vipodozi. Zikifa anazifufua upya. Na japo anasisitiza siku hizi yeye ni mjasiriamali, anasahau na kutupostia makalio yake madogo ila sema mtoto ana shepu. Wanasema biashara ni matangazo. Ndio staili yake nafikiri ya kutuvuta kwenye biashara zake aina aina. Sasa mwaka ujao sijui katupangia nini.Halafu yupo dada yenu seneta, Karen Nyamu. Kanifanya kujifunza kitu, kumbe pesa sio kila kitu, pia huduma ya mtarimbo ni muhimu sana. Nilidhani hawa dada zetu wanajali zaidi tunapokuwa na pesa kumbe hapana. Nakubali dada ana sura nzuri tu na anapokuwa katika ubora wake, ana shepu tamu sana. Alinifanya kusadiki kuwa kumbe demu anaweza kudumisha umbo lake hata baada ya kujifungua watoto zaidi ya wawili.Ila nitakuambia kitu, sijui Nyamu hufanyaje sababu haraka upesi alirejea kwenye shepu na kuendelea kuivuruga nyumba ya Edday kwa kutoka na mume wake Samidoh. Siamini Samidoh ana hela kumliko Nyamu, ila kwa nini amchizishe kivile kama sio suala nzima la nyaunyo.Wapo wanaume wengi tu wazuri hata wabunge, ila Nyamu aliwakataa wote na kuamua bora ale anachokula Edday bila kujali.Sasa sijui mwaka ujao Nyamu katupangia drama gani.Kisha kuna Amber Ray. Mrembo wewe, shepu ndio basi, halafu kabati, analo kubwa wewe. Naye licha ya kuwa ana mtoto tineja, kuposti makalio yake huwa sio ishu.Ray amekuwa kwenye mahusiano ya kutosha mwaka huu.Kaolewa na kuachika mpaka mwenyewe nikapandwa na presha. Sijui 2023 ataleta yapi.Sasa anaye wakili Rapudo, waliachana wakarudiana. Sijui anachowachiza nacho ndugu zake ila hata kama ni mimi, ule mzigo unaweza kunitoa wazimu nikasahau tabia.Hawa shangazi zetu, mwakani nasubiri kuona drama walizotupangia.Ningelikuwa produsa wa Reality Show, ningewakusanuya na kuandaa kitu…Kheri Njema za mwaka mpya wapenzi wa Domokaya.",burudani
"ALIVUMA sana kupitia ngoma yake ya DoriDori na kujulikana zaidi mpaka nchi jirani ya Tanzania iliyochangia pakubwa kupata jina na kuwa mmoja kati ya wanamuziki tajika wa Afrika Mashariki. Msimu huu wa harusi na shamrashamra za mwezi wa Desemba, anavuna pakubwa kupitia kuwaburudisha na kucheza muziki wake kwenye sherehe kwa wanandoa na familia zao.Je wamfahamu Gold Meddy?Jina lako la kuzaliwa ni lipi?Naitwa Ahmed Mohammed Said.Mbona unafahamika sana mtaani kama Gold Medyy, je ulipata vipi jina hili?Nilijiita mwenyewe. Maana yake ni kuwa sauti yangu na kipaji cha kufanya muziki wengi wamesifu kuwa na thamani kama vile dhahabu. Na dhahabu kwa lugha ya Kimombo ni Gold. Na Meddy inamaanisha kitu ambacho unakitengeneza.Uligundua lini una kipaji cha kuimba?Mimi ni mtu ambaye napenda kupiga kelele sana. Hutonipata nimekaa kimya. Kupitia hilo nikaanza kuimba nyimbo za wanamuziki mwishowe nikajipata naandika muziki wangu mwenyewe.Je, pengine ulifanya utumbuizaji ukiwa shule?Ukweli ni kuwa sikupata fursa kuenda shule kwa sababu moja au nyingine za kimaisha.Wimbo wako wa kwanza ulirekodi lini na unaitwa aje?Ilikuwa ni mwaka wa 2018 mwezi wa Desemba. Unaitwa Donda.Mbona Donda? Tueleze taswira halisi ya hii wimbo Donda?Nilikuwa na mpenzi ambaye wazazi wake walimlazimisha kuolewa. Nilisongwa na mawazo kwani sikujua cha kufanya. Basi nikapata nimetunga mistari ya maana kuwa amenipa donda. Wimbo wenyewe unagusia masuala ya mapenzi haswa walioachwa au kuumizwa na mapenzi kama mimi.Mbona sanaa ya Muziki?Mimi ni mtu napenda kuandika na kusoma mashairi. Muziki ni kitu ambacho niliona kama sehemu ya maisha yangu na kunipa motisha kila watu wanavyoburudika kupitia nyimbo zangu. Pia, niliona ni kazi ambayo ina mafanikio na mtu anaweza kujiendeleza kimaisha kupitia muziki.Je, umesomea sanaa ya muziki shuleni?La, mimi najifunza kupitia mitandao ya kijamii kama vile YouTube. Utunzi wa muziki naeza sema ni kipaji ambacho nimezaliwa nacho.Ni msanii yupi unamuangalia kama mfano wa kuigwa katika sanaa hii?Nilipokuwa mdogo nilikuwa namsikiliza sana Ali Kiba kupitia nyimbo zake. Kisha Diamond naye, ambao wote wanatoka nchi jirani ya Tanzania ambapo wamefanya vizuri nje na ndani ya taifa lao kupitia muziki. Baadaye nikaanza kumsikiliza Otile Brown mmoja katika ya wasanii wanaofanya vyema kutoka humu nchini.Kama mwanamuziki wa kutoka Pwani, changamoto unazopitia ni kama gani?Tatizo kubwa ni kuwa vijana ambao wako na talanta hawapati ule msaada unaofaa. Viongozi hawapi kipa mbele hawa vijana kama watu wenye vipaji na uwezo. Ndio wapata msanii wa nchi jirani ya Tanzania anakuwa haraka kuliko wa hapa nchini haswa msaani akitokea Pwani. Tunapitia changamoto nyingi sana. Hatuna wafadhili ambao watasaidia kusukuma muziki wetu mbele uchezwe kwenye redio na televisheni, mpaka tutoe pesa zetu wenyewe. Wengine wanapewa nafasi za kuburudisha huku wengine wakikosa.Ndoto yako katika tasnia hii ni ipi?Kikubwa ni kueneza ‘brand’ yangu ili na mimi niweze kuwapa nafasi vijana wenzangu kujikuza katika aina mbali mbali za sanaa.Hivi ushatoa album yoyote ya nyimbo?Bado. Lakini natarajia kutoa mwakani EP yangu. Awali nimekueleza ubaguzi ni mwingi. Cha kushangaza nilivuma sana mwaka wa 2021 lakini hakuna tuzo niliyofanikiwa kupata. Ila nashukuru nina mashabiki wa kutoka kila sehemu ya Afrika Mashariki.Mashabiki wako watarajie nini kizuri kutoka kwako?Mashabiki kwanza nawapenda na nawapa asante kwa kuendelea kunisapoti kila uchao, nawaahidi makubwa kupitia nyimbo zangu ambazo zitazidi kuwapa burudani.Neno la mwisho?Viongozi wapambane na vijana wenye talanta na kuwasaidia. Msaada ni muhimu sana. Hili ni suala linalofaa kuangaliwa kwa kina zaidi na naamini muziki wa Pwani utaimarika na tutakuwa kwenye ramani kama wenzetu kwa sababu nina imani vipaji vipo tena venye uweledi zaidi katika muziki.",burudani
"MREMBO anayezidi kufanya vizuri Nikita Kering amefichua mustakabali wa mahusiano yake ikiwa ni siku chache tu baada ya kuvumishwa na madai ya kuwa ni msagaji.Wiki chache zilizopita, Nikita aligeuka gumzo mitandaoni baada ya kuposti picha yake sambamba na bendera ya mashoga kisha na maelezo yaliyosomeka”Nina furaha”.Lakini akiweka mambo sawa, Nikita alisema, “Masuala ya mahusiano kwa sasa ni kizungumkuti kidogo. Nawaza muziki zaidi.”Na kama kuondoa picha hiyo, alikwenda hatua zaidi na kufichua kuwa Rema ndio krashi wake.",burudani
"WAPO watu waliojaliwa neema ya kusalia na nyuso za kitoto hata umri uwasonge vipi.Mmoja wao ni Katoi wa Tabaka. Mara yangu ya kwanza kumcheki akipiga shoo ni wikendi iliyopita nilipokuwa zangu Pwani nilipokwenda kusaka mchuzi wa pweza ili unifanyie ile kitu.Baada ya shoo pale Swahili Pot Hub, nikamfuata msela kumpongeza.Bwana kaka ile shoo umeua ujue?Asante sana ila. Ama acha tu.Ila nini tena?Mimi na bendi yangu tulikuwa tumejiandaa na nyimbo nyingi za kuwatumbuiza. Waandalizi walifanya kutuharakisha, hamkupata utamu wote. Itakuwa ni sababu mgeni mheshimiwa yule Balozi wa Ufaransa alikuwa na haraka kidogo? Sasa wa kulaumiwa sio Balozi ila waandalizi sababu tungeanza mapema kidogo. Ila hamna neno nimefurahia kuona wengi mlifurahia muda mchache tuliokuwa nao. Kuna siku nyingine tu.Kweli kabisa. Naomba niulize jambo la kizushi, hivi kakangu una umri wa miaka mingapi?Aah! Miaka tena? Kuna tatizo au?Hapana ni ule ukomavu wa seti yako wewe na bendi nzima, kidogo imenigusa?Aaah! Kwetu ni Malindi nimezaliwa 1983, hesabu nafikiri sasa unayo. Mimi ndio kitinda mimba kwenye familia ya watoto watatu.Basi utakuwa na tabia za kupenda kudekezwa?Kwa nini?Sababu wewe kitinda mimba.Ndio tatizo lenu nyie wa mjini. Maisha yangu hayakuwa ya hivyo. Wazazi wangu walikuwa wakulima na kawaida majukumu ya vitindamimba hasa watoto wa kiume kwenye jamii yetu ilikuwa ni kuchunga mbuzi kwenye bonde na vilima vya Marafa.Acha wewe?Eeeh! Na huko ndiko chimbuko la muziki wangu. Wajua tukiwa malishoni na vijana wenzangu, tulikuwa na muda mwingi, ili kupitisha muda tulikuwa tukitunga nyimbo za kila aina na hata kuwa wabunifu kwa kutengeneza ala za muziki feki feki ilimuradi zitoe milio itakayokwendana na nyimbo zetu za malishoni.Ala kama zipi?Kuna ala kama kaupinde hivi tulikuwa tunakaita Kadama, nyingine ya kupuliza tuliyoita Kipopoi na Milozi. Yalikuwa ni maisha matamu sana. Hayakuwa maisha ya presha na majukumu kama sasa.Kweli malisho yalikuandaa.Kipaji changu kwa wenzangu kilikuwa zaidi kwenye utunzi wa nyimbo wao wakiwa wazuri kwenye ala. Baadaye nilijiunga na kwaya ya kanisani kisha kwaya ya shule ya msingi na nikiwa shule ya upili nikajihusisha sana na klabu za muziki, uigizaji na sanaa.Shule ya upili umejiunga mwaka gani?1998, na huko nikakutana na kundi la muziki wa rapu TABAKA Rap Crew na nikawa mwanachama. Kwenye muziki hii ni familia yangu. Ngoma yetu ya kwanza tuliachia 1999 na ilifanya vizuri tu hapa nyumbani.Ikawaje uliacha rapu na kuanza muziki wa asili?Baada ya masomo yangu ya shule ya upili nilikwenda kusoma Ulaya. Nikiwa kule nikawa nahudhuria matamasha mbalimbali nikiwa na marafiki zangu kutoka Senegal na Ghana. Huko kujichanganya na wana hao kutoka Magharibi mwa Afrika ndio kulinifanya nianze kuupenda na kuuthamini muziki wa kitamaduni sababu wale wanapenda sana miziki ya asili yao.Kwa hiyo ukaanza kutunga nyimbo za kiasili ukiwa kule?Hapana. Baada yangu kurudi Kenya, nikajiunga na kundi la sanaa la Malindi ambapo muziki wa asili ulipewa kipaumbele sana. Na hiyo ikawa chimbuko la Mijikenda Jazz Band.Safari ya Mijikenda Jazz Band imekuwaje?Imekuwa nzuri, mafanikio yamekuwa kiasi cha haja. Tumeshiriki kwenye shoo kadhaa kama vile Safaricom Jazz, Koroga Festivals, Coco Festival kati ya zingine kibao.Mna nyimbo ngapi?Tuna albamu moja kwa sasa inayoitwa Kunani na ina nyimbo zaidi ya nane.Kando na matamasha, mna kijiwe mnakotumbuiza mara kwa mara?Kila Ijumaa tupo pale Tamu Beach Resort, Jumamosi utatukuta Mwembe Resort kisha Jumapili tupo pale Paparemo Beach Restaurant.",burudani
"[email protected]UMEWAHIi kujisikia kwamba tumbo lako haliko sawa na kwamba unakaribia kutapika? Ikiwa jibu ni ndio, unaweza kuwa unahisi kichefuchefu.Kichefuchefu ni hisia zenye mwelekeo wa kutapika. Kila mtu hupata kichefuchefu mara kwa mara kwa sababu kadhaa.Kichefuchefu sio ugonjwa, lakini ni dalili. Kinaweza kuwa dalili ya matatizo mengine ya kiafya. Unaweza kuchukua hatua rahisi ili kupata nafuu kutokana na kichefuchefu. Unaweza kutumia mimea na tiba fulani ili kutuliza kichefuchefu.Hata hivyo, ikiwa hali haitaimarika kwa kutumia tiba za nyumbani, wasiliana na mtoa huduma wako wa afya. Ni muhimu kujua sababu ya msingi ya dalili zako kabla ya kuzidhibiti ipasavyo.CamomileCamomile ni mimea maarufu ya dawa ya asili iliyotumika tangu jadi. Camomile inaonyesha athari nzuri kwenye tumbo. Inaweza kupunguza kichefuchefu na kutapika kwa wanawake wajawazito. Ili kutengeneza chai ya camomile, chemsha majani ya camomile kwenye maji. Chuja chai kwenye kikombe na uinywe. Unaweza pia kuongeza asali kwa ladha. Kunywa chai hii kunaweza kusaidia kupunguza kichefuchefu.MnanaaMnanaa ni mmea ambao mara nyingi hutumiwa kwa vyakula na bidhaa nyingine. Mnanaa husaidia kutuliza misuli ya tumbo na hivyo kupunguza kichefuchefu na kutapika. Pia husaidia kutuliza akili. Harufu ya mnanaa pia inaweza kusaidia kukinga dhidi ya kichefuchefu kwa kutoa athari chanya ya kisaikolojia. Unaweza kutumia majani safi ya mnanaa kutengeneza chai. Chemsha majani machache ya mnanaa kwenye maji. Kunywa chai hii kunaweza kusaidia kupunguza dalili za kichefuchefu.IlikiIliki, hutumiwa kama suluhisho bora kwa magonjwa anuwai ya tumbo. Husaidia kupunguza kichefuchefu kwa kupumzisha kuta za tumbo. Aromatherapy ya iliki inaweza kutumika kupunguza kichefuchefu na kutapika kunakohusiana na ujauzito. Kuna njia kadhaa za kutumia iliki kwa kichefuchefu.Kunywa majiKunywa maji kidogo unapohisi kichefuchefu ni njia bora ya kukiondoa. Unaweza pia kujaribu vinywaji baridi au vilivyogandishwa ili kukusaidia kujisikia vizuri. Kunywa maji mengi kunaweza kukusaidia kuzuia upungufu wa maji mwilini na unaosababishwa na kutapika.KarafuuKarafuu ni mimea yenye harufu nzuri inayotumiwa sana kwa mlo. Karafuu inaweza kuwa dawa bora ya kichefuchefu. Ili kutumia karafuu kwa kichefuchefu, unaweza kuchukua poda ya karafuu na uchanganye na asali ili kutengeneza mchanganyiko kisha ulambe ili kupunguza kichefuchefu. Unaweza pia kutafuna baadhi ya karafuu au unaweza kuongeza karafuu kwenye chai na uinywe ili kupunguza kichefuchefu.",afya
"
[email protected]
Mdalasini
MDALASINI ni kiungo kinachoweza kusaidia mtu kupoteza uzito, kudhibiti sukari ya damu, lehemu ya chini, kudhibiti mkazo wa misuli na gesi.
Mbali na hayo, faida za mdalasini zinachunguzwa sana katika udhibiti wa ugonjwa wa kisukari.
Lakini ili kupata faida kama hizo, utumiaji kwa kiasi kikubwa cha roli za mdalasini sio lazima.
Kula tu kiasi, pamoja na kuongeza kwenye kahawa au chai.
Kungumanga
Kungumanga ni viungo vinavyotengenezwa kutoka kwa mbegu za mti wa kitropiki wa kijani kibichi. Hutoa harufu nzuri ya lishe na ni kitamu , kuifanya kuwa muhimu katika bidhaa za kuoka, kitindamlo, michuzi, mbogamboga yenye afya zaidi kwako. Kwa matumizi ya uangalifu na nyongeza,kungumanga inaweza kusaidia moyo, ubongo, ngozi, na afya ya kinywa.
Kadiamu
Kadiamu ni kiungo kinachoweza kukulinda dhidi ya ugonjwa wa moyo, kuboresha usagaji chakula na kuzuia ukuaji wa uvimbe.
Karafuu
Ingawa inajulikana zaidi kwa matumizi yake katika uokaji, karafuu pia ni yenye ladha ya kunukia kwenye mlo kadhaa, ikiwa ni pamoja na nyama, kari, marinadi, tufaha na kadhalika. Lakini zaidi ya ladha yao tamu, karafuu hutoa mali ya kupinga uchochezi na kupambana na bakteria ili kuongeza kinga na kupigana dhidi ya maambukizi.
Tangawizi
Pamoja na kukua katika hali ya hewa ya joto, tangawizi inajulikana sana katika dawa mbadala, ikiwa na ushahidi unaothibitisha matumizi yake kutibu maumivu ya tumbo, kichefuchefu, kutapika, na usagaji chakula. Tangawizi inaweza kupunguza maumivu yanayohusiana na hedhi, maumivu ya kichwa, na aina mbalimbali za ugonjwa wa yabisi. Mzizi au shina la mmea wa tangawizi mara nyingi hutumiwa ikiwa mbichi, kavu, na katika fomu yake ya mafuta au poda.
Manjano
Manjano ni viungo vya rangi ya manjano nyangavu. Kando na matumizi yake ya upishi, imetumika katika dawa za Kichina na mbadala kwa karne nyingi. Manjano inapendekezwa ili kupunguza uvimbe na kupambana na maambukizi, pamoja na kutibu magonjwa kadhaa kama vile maumivu ya kichwa na ugonjwa yabisi.






Tags


You can share this post!





















Previous article
Si uamuzi wa busara kuzoea ‘snacks na fastfood’


Next article


Akothee: Sijashika mimba ya ‘Omosh’ kwa sababu ya...





T L









[email protected]MdalasiniMDALASINI ni kiungo kinachoweza kusaidia mtu kupoteza uzito, kudhibiti sukari ya damu, lehemu ya chini, kudhibiti mkazo wa misuli na gesi.Mbali na hayo, faida za mdalasini zinachunguzwa sana katika udhibiti wa ugonjwa wa kisukari.Lakini ili kupata faida kama hizo, utumiaji kwa kiasi kikubwa cha roli za mdalasini sio lazima.Kula tu kiasi, pamoja na kuongeza kwenye kahawa au chai.KungumangaKungumanga ni viungo vinavyotengenezwa kutoka kwa mbegu za mti wa kitropiki wa kijani kibichi. Hutoa harufu nzuri ya lishe na ni kitamu , kuifanya kuwa muhimu katika bidhaa za kuoka, kitindamlo, michuzi, mbogamboga yenye afya zaidi kwako. Kwa matumizi ya uangalifu na nyongeza,kungumanga inaweza kusaidia moyo, ubongo, ngozi, na afya ya kinywa.KadiamuKadiamu ni kiungo kinachoweza kukulinda dhidi ya ugonjwa wa moyo, kuboresha usagaji chakula na kuzuia ukuaji wa uvimbe.KarafuuIngawa inajulikana zaidi kwa matumizi yake katika uokaji, karafuu pia ni yenye ladha ya kunukia kwenye mlo kadhaa, ikiwa ni pamoja na nyama, kari, marinadi, tufaha na kadhalika. Lakini zaidi ya ladha yao tamu, karafuu hutoa mali ya kupinga uchochezi na kupambana na bakteria ili kuongeza kinga na kupigana dhidi ya maambukizi.TangawiziPamoja na kukua katika hali ya hewa ya joto, tangawizi inajulikana sana katika dawa mbadala, ikiwa na ushahidi unaothibitisha matumizi yake kutibu maumivu ya tumbo, kichefuchefu, kutapika, na usagaji chakula. Tangawizi inaweza kupunguza maumivu yanayohusiana na hedhi, maumivu ya kichwa, na aina mbalimbali za ugonjwa wa yabisi. Mzizi au shina la mmea wa tangawizi mara nyingi hutumiwa ikiwa mbichi, kavu, na katika fomu yake ya mafuta au poda.ManjanoManjano ni viungo vya rangi ya manjano nyangavu. Kando na matumizi yake ya upishi, imetumika katika dawa za Kichina na mbadala kwa karne nyingi. Manjano inapendekezwa ili kupunguza uvimbe na kupambana na maambukizi, pamoja na kutibu magonjwa kadhaa kama vile maumivu ya kichwa na ugonjwa yabisi.",afya
"Kwa majuma kadhaa nimekuwaa nikikumbwa na maumivu kwenye tupu ya nyuma hasa kila ninapoenda haja kubwa. Haya ni maradhi yapi?Arthur, NairobiMpendwa Arthur,Kuna mambo kadha wa kadha yanayoweza sababisha shida hii.Sababu hizi ni pamoja na jeraha kwenye tupu ya nyuma (anal fissure), hali inayotokea hasa mhusika anapoenda choo kikubwa au kigumu.Hali hii yaweza sababishwa na kuvimba kwa mishipa ya damu kwenye sehemu ya tupu ya nyuma, nasuri ya tupu ya nyuma, misuli kujivuta, jeraha, maambukizi, kuendesha, kidonda au kansa.Itakubidi umuone daktari ili ufanyiwe uchunguzi wa kina. Tiba hutegemea na nini hasa kinachosababisha hali hii.Waweza zuia tumbo kuvimba na kinyesi kuwa kigumu kwa kunywa maji mengi, kula chakula kilicho na kiwango cha juu cha nyuzi kama vile mboga na matunda, kufanya mazoezi na kuwa na ratiba ya kuenda haja kubwa.Pia, waweza kaa kwenye beseni yenye maji yaliyopashwa moto kwa angaa dakika 20 kila siku ili kusaidia kutuliza tishu iliyojeruhiwa. Pia, kuna vijalizo vya nyuzi ambavyo vyaweza kusaidia kupitisha choo chepesi.",afya
"[email protected]UNYWAJI na upatikanaji wa maji ni muhimu kwa afya ya binadamu. Bila maji, mwili unaweza kukabiliwa na hatari za upungufu wa maji mwilini.Inathibitisha jinsi maji yalivyo muhimu kwa maisha ya mwanadamu.Husafisha uchafu wa mwili, hulainisha viungo, hupeleka oksijeni mwilini, hubadilisha chakula kuwa nishati inayoweza kutumika, na ndiyo sehemu kuu ya sehemu za mwili na kudumisha maisha.Kwa kuzingatia kile ambacho maji hutufanyia, unywaji na upatikanaji wake ni muhimu sana. Vinginevyo, mtu akikosa maji ya kutosha anajiweka katika hatari ya kusumbuliwa na matatizo mbalimbali yakiwemo yale ambayo yameorodheshwa hapa chini.KuvimbiwaUnywaji mdogo wa maji huongeza hatari ya kuvimbiwa, haswa kwa kufanya choo kiwe kigumu na kufanya iwe vigumu kupita wakati wa haja.Kuvimbiwa kunaweza kusababisha usumbufu mwingi na kuumiza, na kunaweza kusababisha kichefuchefu na kutapika, tumbo kujaa na kuvimbiwa, na maumivu ya kichwa kwa mtu aliyeathiriwa.Uvivu na kuchanganyikiwaKupungukiwa na maji mwilini kunaweza kusababisha mtu ahisi mchovu na dhaifu.Athari za ziada ni pamoja na maumivu ya kichwa, kukosa umakinifu au umakinifu duni, na kuchanganyikiwa, hali hizi zote zikisababisha hatari ya kuumia kibinafsi au kuwa kero kwa wengine.Shinikizo la damu lililobadilikaMwili unapopungukiwa na maji, huashiria kutolewa kwa kemikali ambayo husababisha mishipa ya damu kubana. Mchakato wa kubana husababisha shinikizo kuongezeka na shinikizo la damu. Kinyume chake, upungufu wa maji mwilini unaweza pia kusababisha shinikizo la damu kushuka. Walakini, masomo ya chini sana au ya shinikizo la damu yanaweza kuharibu mishipa ya damu na mwili mzima.Ugonjwa wa figoMchanganyiko wa mkojo uliokolea na shinikizo la damu huongeza hatari ya kuharibika kwa figo. Uremia ni matokeo ya ziada ya uharibifu wa figo, na hutokea wakati figo haziwezi kutoa bidhaa za sumu kutoka kwa mwili. Bidhaa hizi ambazo ni taka zinaendelea kujengwa na zinaweza kusababisha matokeo mengi ya kiafya, ikiwa ni pamoja na mabadiliko ya hali ya akili na upungufu wa hewa au shida ya kupumua.",afya
"
[email protected]
Mdalasini
MDALASINI ni kiungo kinachoweza kusaidia mtu kupoteza uzito, kudhibiti sukari ya damu, lehemu ya chini, kudhibiti mkazo wa misuli na gesi.
Mbali na hayo, faida za mdalasini zinachunguzwa sana katika udhibiti wa ugonjwa wa kisukari.
Lakini ili kupata faida kama hizo, utumiaji kwa kiasi kikubwa cha roli za mdalasini sio lazima.
Kula tu kiasi, pamoja na kuongeza kwenye kahawa au chai.
Kungumanga
Kungumanga ni viungo vinavyotengenezwa kutoka kwa mbegu za mti wa kitropiki wa kijani kibichi. Hutoa harufu nzuri ya lishe na ni kitamu , kuifanya kuwa muhimu katika bidhaa za kuoka, kitindamlo, michuzi, mbogamboga yenye afya zaidi kwako. Kwa matumizi ya uangalifu na nyongeza,kungumanga inaweza kusaidia moyo, ubongo, ngozi, na afya ya kinywa.
Kadiamu
Kadiamu ni kiungo kinachoweza kukulinda dhidi ya ugonjwa wa moyo, kuboresha usagaji chakula na kuzuia ukuaji wa uvimbe.
Karafuu
Ingawa inajulikana zaidi kwa matumizi yake katika uokaji, karafuu pia ni yenye ladha ya kunukia kwenye mlo kadhaa, ikiwa ni pamoja na nyama, kari, marinadi, tufaha na kadhalika. Lakini zaidi ya ladha yao tamu, karafuu hutoa mali ya kupinga uchochezi na kupambana na bakteria ili kuongeza kinga na kupigana dhidi ya maambukizi.
Tangawizi
Pamoja na kukua katika hali ya hewa ya joto, tangawizi inajulikana sana katika dawa mbadala, ikiwa na ushahidi unaothibitisha matumizi yake kutibu maumivu ya tumbo, kichefuchefu, kutapika, na usagaji chakula. Tangawizi inaweza kupunguza maumivu yanayohusiana na hedhi, maumivu ya kichwa, na aina mbalimbali za ugonjwa wa yabisi. Mzizi au shina la mmea wa tangawizi mara nyingi hutumiwa ikiwa mbichi, kavu, na katika fomu yake ya mafuta au poda.
Manjano
Manjano ni viungo vya rangi ya manjano nyangavu. Kando na matumizi yake ya upishi, imetumika katika dawa za Kichina na mbadala kwa karne nyingi. Manjano inapendekezwa ili kupunguza uvimbe na kupambana na maambukizi, pamoja na kutibu magonjwa kadhaa kama vile maumivu ya kichwa na ugonjwa yabisi.






Tags


You can share this post!





















Previous article
Si uamuzi wa busara kuzoea ‘snacks na fastfood’


Next article


Akothee: Sijashika mimba ya ‘Omosh’ kwa sababu ya...





T L









[email protected]MdalasiniMDALASINI ni kiungo kinachoweza kusaidia mtu kupoteza uzito, kudhibiti sukari ya damu, lehemu ya chini, kudhibiti mkazo wa misuli na gesi.Mbali na hayo, faida za mdalasini zinachunguzwa sana katika udhibiti wa ugonjwa wa kisukari.Lakini ili kupata faida kama hizo, utumiaji kwa kiasi kikubwa cha roli za mdalasini sio lazima.Kula tu kiasi, pamoja na kuongeza kwenye kahawa au chai.KungumangaKungumanga ni viungo vinavyotengenezwa kutoka kwa mbegu za mti wa kitropiki wa kijani kibichi. Hutoa harufu nzuri ya lishe na ni kitamu , kuifanya kuwa muhimu katika bidhaa za kuoka, kitindamlo, michuzi, mbogamboga yenye afya zaidi kwako. Kwa matumizi ya uangalifu na nyongeza,kungumanga inaweza kusaidia moyo, ubongo, ngozi, na afya ya kinywa.KadiamuKadiamu ni kiungo kinachoweza kukulinda dhidi ya ugonjwa wa moyo, kuboresha usagaji chakula na kuzuia ukuaji wa uvimbe.KarafuuIngawa inajulikana zaidi kwa matumizi yake katika uokaji, karafuu pia ni yenye ladha ya kunukia kwenye mlo kadhaa, ikiwa ni pamoja na nyama, kari, marinadi, tufaha na kadhalika. Lakini zaidi ya ladha yao tamu, karafuu hutoa mali ya kupinga uchochezi na kupambana na bakteria ili kuongeza kinga na kupigana dhidi ya maambukizi.TangawiziPamoja na kukua katika hali ya hewa ya joto, tangawizi inajulikana sana katika dawa mbadala, ikiwa na ushahidi unaothibitisha matumizi yake kutibu maumivu ya tumbo, kichefuchefu, kutapika, na usagaji chakula. Tangawizi inaweza kupunguza maumivu yanayohusiana na hedhi, maumivu ya kichwa, na aina mbalimbali za ugonjwa wa yabisi. Mzizi au shina la mmea wa tangawizi mara nyingi hutumiwa ikiwa mbichi, kavu, na katika fomu yake ya mafuta au poda.ManjanoManjano ni viungo vya rangi ya manjano nyangavu. Kando na matumizi yake ya upishi, imetumika katika dawa za Kichina na mbadala kwa karne nyingi. Manjano inapendekezwa ili kupunguza uvimbe na kupambana na maambukizi, pamoja na kutibu magonjwa kadhaa kama vile maumivu ya kichwa na ugonjwa yabisi.",afya
"[email protected]WATU wengi hukabiliwa na uvimbe chini ya macho mara kwa mara.Baadhi ya sababu ni kukosa usingizi usiku, mzio, au mlo wako, pamoja pia na vipodozi.Eneo karibu na macho yako ndilo ngozi nyembamba zaidi katika mwili wako. Kwa hivyo, inaweza kuwa vigumu kuficha uvimbe kutokana na uhifadhi wa maji kutoka kwa mirija yako ya machozi, msongamano au kuvimba.Pata usingizi wa kutoshaUnapokosa usingizi, mwili wako hutoa kemikali ambayo hubadilisha usawa wa chumvi katika mwili wako na kusababisha uhifadhi maji mwilini na kusababisha kuvimba kwenye uso wako. Kutopata usingizi wa kutosha ni kawaida.Njia nzuri ya kuhakikisha unapata usingizi mzuri zaidi ni kuepuka pombe na kafeini karibu na wakati wako wa kulala. Pia jaribu kuzima kifaa chako cha kielektroniki angalau muda wa saa mbili kabla ya kulala.Punguza ulaji wako wa chumviUhifadhi wa maji ndio sababu kuu ya chini ya macho ya kuvimba, kwa hivyo inafaa kujiepusha na vyakula ambavyo vitachochea. Sodiamu ina jukumu muhimu katika kudhibiti maji katika seli za mwili, hivyo ikitokea tunakula chumvi nyingi, sodiamu hiyo ya ziada huongeza kiwango cha maji mwilini, nje ya seli zako.Kupunguza chumvi katika mlo wako kunaweza kukusaidia kuzuia umajimaji kupita kiasi mwilini mwako.Tumia barafu au chochote baridiKuweka barafu au vipande vya matango baridi kwenye macho yaliyo na uvimbe kwa sababu ya uchovu ni muhimu. Kupoza eneo karibu na macho yako hupunguza mtiririko wa damu, ambayo husaidia kupunguza uvimbe karibu na macho yako.Mifuko ya majani chai baridi inaweza pia kusaidia, kwa kuwa kafeini inaweza kusaidia kupunguza mtiririko wa damu kwenye ngozi yako na kuifanya ionekane angavu na yenye kubana zaidi.Krimu za machoKrimu ya macho iliyo na kafeini itasaidia kukabiliana na duru nyeusi na mistari nyembamba, ambayo inaweza kupunguza mwonekano wa jumla wa macho ya kuvimba. Kampuni nyingi za vipodozi huuza mafuta ya macho yenye kafeini ili kupunguza uvimbe chini ya macho. Unaweza hata kuweka krimu ya jicho lako kwenye jokofu ili kuongeza uwezo wake wa kutuliza.Sababu za uvimbe chini ya machoMzioUnapokuwa na mmenyuko wa mzio, iwe kwa chavua, wanyama au chakula maalum, mwili wako hutoa histamini, ambayo hufanya mishipa yako ya damu kutanuka na kusababisha uvimbe karibu na macho yako.Mlo na utumiaji wa pombeMlo usio na usawa na upungufu wa maji mwilini unaweza kuwa na athari inayoonekana kwenye ngozi yako, na uvimbe karibu na macho yako. Unapokosa maji mwilinia, ngozi chini ya macho yako inakuwa dhaifu, na kusababisha uvimbe. Ili kuepuka upungufu wa maji mwilini, hakikisha unakunywa kati ya glasi 8 na 10 za maji kwa siku, punguza unywaji wako wa pombe na kafeini, na upunguze matumizi yako ya sodiamu.KuliaKuamka asubuhi baada ya kipindi cha kulia sana mara nyingi husababisha uvimbe chini ya macho.",afya
"[email protected]KUPUNGUZA uzani wa mwili kwa kiasi fulani kunaweza kuboresha afya. Kunafanya mja kujistahi, na kuwa na maisha bora.Walakini, ni muhimu kila wakati kujihusisha na mazoea salama, yenye afya ya kupunguza uzito ili kufikia malengo yako.Kupunguza uzito kunaweza kufaidi watu wa rika zote – hata vijana.Kupoteza mafuta mengi mwilini kunaweza kuboresha afya na kuongeza kujithamini na kujiamini. Llakini, ni muhimu kwa vijana kupunguza uzito kwa njia nzuri kwa kufanya mabadiliko ya lishe na mtindo wa maisha ambayo hulisha miili inayokua na inaweza kufuatwa kwa muda mrefu.Weka malengo ya kiafya, ya kweliKupoteza mafuta mengi ya mwili ni njia nzuri ya kupata afya. Wakati kupoteza mafuta ya ziada ya mwili ni muhimu kwa vijana wenye uzito mkubwa, lengo linapaswa kuwa katika kuboresha afya, sio uzito wa mwili.Kuwa na lengo halisi la uzito kunaweza kusaidia kwa baadhi ya vijana, lakini kuboresha chakula na kuongeza shughuli za kimwili kama mazoezi kunaweza kuwa na ufanisi zaidi kwa ujumla.Ni muhimu kwa vijana kuwa na mifano bora ya kuigwa na kuelewa kwamba kila mtu ana aina tofauti ya mwili.Punguza vinywaji vya sukariLabda mojawapo ya njia rahisi zaidi za kupoteza uzito kupita kiasi ni kupunguza matumizi ya vinywaji vyenye sukari.Soda, vinywaji vya kuongeza nguvu, chai tamu, na vinywaji vya matunda hupakiwa na sukari iliyoongezwa. Matumizi ya juu ya sukari yanaweza kusababisha kuongezeka kwa uzito kwa vijana na pia inaweza kuongeza hatari yao ya kupata hali fulani za kiafya, kama vile kisukari cha aina ya 2, ugonjwa wa ini na chunusi.Vijana wana uwezekano mkubwa wa kutumia vinywaji vyenye sukari ikiwa wazazi wao wanatumia, hivyo ni vyema kuacha kunywa vinywaji hivyo visivyo na afya mkiwa kama familia.Ongeza mazoezi ya mwiliSio lazima ujiunge na timu ya michezo au ukumbi wa mazoezi.Kuongeza shughuli zako za kila siku kwa ujumla kunaweza pia kuimarisha misuli, ambayo inaweza kusaidia mwili wako kuchoma kalori kwa ufanisi zaidi.Jaribu mchezo au shughuli mpya kila wiki hadi upate mchezo unaokufaa. Kupanda milima, kuendesha baiskeli, kutembea, soka, kuogelea ni baadhi tu ya mambo unayoweza kujaribu.Kula mboga zakoMboga zimejaa virutubishi muhimu kama vitamini, madini na nyuzi. Pia zina misombo yenye nguvu inayoitwa vioksidishaji, ambayo hulinda seli zako dhidi ya molekuli zisizo imara ambazo zinaweza kusababisha uharibifu.Kando na kuwa na lishe bora, ulaji wa mboga mboga unaweza kuwasaidia vijana kufikia na kudumisha uzani wa mwili wenye afya.Mboga zimejaa nyuzinyuzi na maji, ambayo inaweza kukusaidia kujisikia kushiba na kuridhika zaidi baada ya chakula. Hii inapunguza uwezekano wa kula kupita kiasi kwa kuweka hamu yako thabiti siku nzima.Kunywa maji ya kutoshaKunywa maji ya kutosha ni muhimu kwa afya ya jumla na kunaweza kukusaidia kudumisha uzito mzuri.Kubadilisha vinywaji vya sukari, kama vile soda na maji, hupunguza ulaji wa kalori kupita kiasi na kuhimiza kupunguza uzito kiafya.Zaidi ya hayo, kunywa maji siku nzima kunaweza kusaidia kudhibiti hamu ya kula na kupunguza hamu ya kula vitafunio kila wakati ukiwa unahisi njaa.",afya
"KATIKA kitongoji duni cha Kangemi, Kaunti ya Nairobi, Bi Beth* anaendelea kupokea matibabu dhidi ya maradhi ya kifua kikuu baada ya kupatikana na maradhi hayo wiki moja iliyopita.Pamoja na wanawe wawili, mama huyu anaishi pamoja na familia ya dadake, Jane, katika nyumba ya vyumba viwili.“Nililazimika kuhamia hapa mwezi uliopita baada ya nyumba yangu upande mwingine wa mtaa huu kusombwa na maji wakati wa mafuriko,” anaeleza.Katika nyumba hii pia dadake anaishi pamoja na mumewe na wanawe watatu. Mumewe anaendelea kupokea matibabu ya kifua kikuu baada yeye pia kugundulika kuugua maradhi hayo majuma mawili yaliyopita.Majuma kadhaa yaliyopita, baadhi ya maeneo nchini yalikumbwa na mvua nyingi iliyosababisha mafuriko. Kulingana na wataalam, hali hii ya anga imetokana na mabadiliko ya tabianchi.Kulingana na watafiti, kando na mabadiliko ya hali ya anga kama vile halijoto, unyevu hewani na upepo, ambavyo vimehusishwa na usambazaji wa maradhi ya kifua kikuu, visa vya watu wengi kuhama na kuishi mahali pamoja pia huongeza hatari ya maambukizi ya ugonjwa huu.Kufikia sasa, imekuwa dhahiri kwamba mabadiliko ya tabianchi yametokana na ongezeko la joto duniani ambalo limechochewa na miaka mingi ya uchomaji wa nishati ya visukuku (fossil fuel) kama vile mafuta na makaa ya mawe (coal).Mataifa yaliyostawi kama vile Amerika, Ulaya na hata Asia, yamelaumiwa kwa kusababisha hali hii kwani ni hayo ambayo ustawi wao umechangiwa pakubwa na matumizi ya vyanzo hivi vya nishati. Lakini kwa upande mwingine, Afrika inaendelea kubeba mzigo mzito kutokana na athari za mabadiliko ya tabianchi licha ya kuwa haijachangia katika uharibifu huu wa mazingira.Jopo la serikali tofauti linalohusika na utafiti kuhusu mabadiliko ya tabinchi (IPCC), linatabiri kwamba eneo la Afrika lililoko Kusini mwa Jangwa la Sahara, litaendelea kukumbwa na hatari ya joto jingi kutokana na mabadiliko ya tabianchi. Na tayari mabadiliko hayo yameanza kushuhudiwa katika ongezeko la maradhi mengine mengi, kando na kifua kikuu.Mabadiliko ya tabianchi yamethibitishwa kuchangia mkurupuko wa magonjwa mengi hapa barani.Uchanganuzi wa Shirika la Afya Duniani (WHO), umeonyesha kwamba dharura za kiafya zinazotokana na mabadiliko ya tabianchi, zimezidi kuongezeka hapa barani.Kulingana na uchanganuzi huo, asilimia 56 ya visa vya kiafya vilivyonakiliwa barani Afrika kati ya mwaka wa 2001 na 2021, vilihusishwa na mabadiliko ya tabianchi.Lakini mabadiliko ya tabianchi yanachocheaje kuongezeka kwa maradhi?Kipindupindu na maradhi mengine yanayosambaa kupitia maji Uchanganuzi wa hivi majuzi wa WHO, umeonyesha kwamba maradhi yanayosambaa kupitia maji yaliwakilisha asilimia 40 ya dharura za kiafya zinazotokana na mabadiliko ya tabianchi.Barani Afrika, maradhi ya kuendesha yameorodheshwa ya tatu miongoni mwa magonjwa yanayosababisha vifo vingi kwa watoto chini ya miaka mitano.Ukame kama ulivyoshuhudiwa katika maeneo ya Kaskazini Mashariki mwa nchi umesababisha mito mingi ambayo ni vyanzo vya maji safi, kukauka na hivyo kusababisha uhaba wa maji.“Uhaba wa maji unaathiri uwezo wa watu kufikia maji safi ya kunywa. Uhaba huu husukuma watu kutumia maji chafu na hivyo kuongeza uwezekano wa kusambaa kwa kipindupindu,” aeleza Dkt Alinafe Kasiya, mtaalam wa masuala ya afya nchini Malawi.Hapa nchini, kufikia Februari 2023, WHO, ilionyesha kwamba Kenya ilikuwa imenakili takriban visa 5,000 vya kipindupindu. Maeneo yaliyokuwa yameathirika pakubwa na ukame kama vile Garissa, na Wajir, ndio yalinakili visa vingi.Lakini kando na ukame, mafuriko ambayo yameshuhudiwa katika sehemu kadha wa kadha barani na hasa humu nchini, yamehusishwa na mkurupuko wa maradhi yanayosambaa kupitia maji.Mvua nyingi kama inavyoshuhudiwa sasa nchini ina athari kubwa kwa afya. Kwa mfano, maji haya ya mafuriko yanapotiririka kutoka sehemu moja hadi nyingine, hubeba uchafu na hivyo kuchafua vyanzo vya maji safi ya kunywa na kusababisha maradhi kama vile kichocho na kipindupindu.Maradhi ya akiliKulingana na utafiti wa IPCC mabadiliko ya tabianchi yanaathiri maisha ya kila siku ya kiuchumi, kiafya na kijamii, na hivyo kuchochea matatizo ya kiakili kama vile msongo wa mawazo na akili.Katika eneo la Kaskazini Mashariki hapa nchini, mfululizo wa miaka ya ukame na mafuriko umesababisha maafa mengi huku wakulima wakipoteza mifugo na mimea yao.“Wengi wa wakulima hawa wanategemea mifugo katika maisha ya kila siku, na hivyo hasara hiyo imesababisha umaskini. Wengi wamejipata katika ufukara, suala ambalo limewafanya kukumbwa na matatizo ya kiakili,” ripoti hiyo inaeleza.Maradhi yanayosambaa kupitia wadudu(Malaria)Kulingana na watafiti, mbu wanaosababisha malaria ambao kwa kawaida wametambulika kukita mizizi katika maeneo ya chini ya pwani ya Kenya na Magharibi, sasa wamekuwa wakihama kutokana na mabadiliko ya hali ya anga.Hii inamaanisha kwamba katika siku za usoni huenda maradhi haya yakakithiri katika sehemu zingine za nchi na hivyo kuzima jitihada za kupambana na ugonjwa huu hatari.Maradhi yanayosambaa kutoka kwa wanyama hadi binadamuUtafiti unaonyesha kwamba ongezeko la joto duniani limesababisha kuongezeka kwa uwezekano wa msambao wa maradhi kutoka kwa wanyama hadi binadamu.Ripoti ya mwaka 2022 iliyoangazia mchango wa mazingira katika afya- “A health perspective on the role of the environment in One Health”, iliyoratibiwa na kituo cha mazingira na afya cha WHO barani Ulaya, ilionyesha kwamba mabadiliko ya tabianchi yamechochea kuenea kwa maradhi haya kwa njia kadha wa kadha.Kulingana na Dkt Siro Masinde, Mwanasayansi mkuu wa utafiti katika Makavazi ya Kitaifa nchini, mabadiliko ya matumizi ya ardhi huwalazimu watu kuingilia mazingira ya wanyama.“Hii huongeza uwezekano wa mtagusano, na hivyo msambao wa maradhi ya aina hii,” aelezaPia, Dkt Dino Martins, mtaalam wa utafiti wa wadudu na mwanabiolojia, asema kutoweka kwa baadhi ya viumbe hai hupunguza uwezo wa mazingira kuzimua bakteria, virusi na viumbehai vingine vinavyosababisha maradhi.Utapia mlo Kulingana na WHO, Kenya ni miongoni mwa mataifa 12 ambayo yanakumbwa na janga la utapia mlo kutokana na baa la njaa. Kenya ni miongoni mwa mataifa mengine ya upembe wa Afrika ambayo yaliathirika pakubwa na mojawapo ya ukame mkali kuwahi shuhudiwa katika kipindi cha miongo minne iliyopita.Janga hili lilisababisha mazao duni ya kilimo na sasa maeneo ya Kaskazini Mashariki yaliyoathirika pakubwa yanakodolea macho baa la njaa. Kutokana na hili, mamilioni ya watu na hasa watoto katika maeneo haya wamo katika hatari ya kukumbwa na utapiamlo kwa sababu ya ukosefu wa chakula cha kutosha.Maradhi ya mfumo wa kupumuaHalijoto ya juu huchochea ongezeko la vichafuzi vya mazingira na mizio. Kulingana na watafiti, haya viwili ndio huchangia pakubwa maradhi ya mapafu na moyo.Afya ya uzaziMabadiliko ya tabianchi yamesababisha hasara kubwa katika jamii za wahamiaji ambazo hutegemea sana mifugo.Wafugaji wengi wamepoteza mifugo yao ambayo huwa chanzo cha utajiri. Wengi wamebakia kuwa masikini na sasa kuanza kurejelea tamaduni zilizopitwa na wakati kama vile kuwaoza watoto wao wasichana ili kujikimu.Kutokana na kuwa mara nyingi watoto hawa huolewa wakiwa hawajakomaa, wanaposhika mimba, wao hukumbwa na matatizo wakati wa kujifungua, suala linaloongeza vifo miongoni mwa akina mama na watoto wakati wa kujifungua.Kulingana na Dkt Ahmed Ogwell Ouma, Kaimu Mkurugenzi wa Kituo cha Afrika cha kudhibiti na kuzuia maradhi barani (Africa CDC), athari zinatokana na mabadiliko ya tabianchi husababisha mzigo mzito katika mfumo wa afya barani ambao tayari unakumbwa na changamoto nyingi.",afya
"WAKENYA zaidi ya milioni 10 wanaugua maradhi ya minyoo huku wengine milioni 16 wakiwa kwenye hatari ya kuugua maradhi haya, takwimu kutoka Wizara ya Afya nchini, zimeonyesha.Licha ya maradhi haya kuathiri wakubwa kwa wadogo, wake kwa waume, kina mama wajawazito wanaweza kupunguza hatari ya mtoto kufariki kwa asilimia 14 katika wiki nne za kwanza baada ya kuzaliwa.Hata hivyo, ugonjwa huu ni miongoni mwa magonjwa ambayo yamepuuzwa duniani (Neglected Tropical Disease) na kwa hivyo maradhi haya hayajapewa kipaumbele na serikali.Minyoo ni maradhi yanayoenezwa na vimelea haswa katika maeneo yenye joto jingi kwa mfano kaunti za Mombasa, Lamu, Wajir, Mandera na Malindi pamoja na maeneo mengine yenye hali hii ya anga.Minyoo huenezwa baada ya mayai yaliyopo kwenye kinyesi cha binadamu au wanyama wengine walio na maradhi hayo kuanguliwa kwenye udongo au mazingira duni.Hata hivyo, maambukizi hayo huchukua kipindi cha wiki tatu kabla ya kuathiri watu na dalili za kuugua kwake kuanza kujitokeza.Hii ni kwa sababu mayai yanayoanguliwa huhitaji kipindi cha angalau wiki tatu kukua ili kuweza kuambukizana.Kuna aina nne za vimelea; wale wanaopatikana katika utumbo (intestines) wa wanyama (roundworms), wale wanaopatikana katika utumbo mkubwa (whipworm) na wale wanaoingia kwenye ngozi (roundworms) baada ya kutembea miguu tupu kwenye mazingira yaliyo na vimelea hivi.Kwa mujibu wa Dkt Florence Wakesho, mtaalamu wa masuala ya vimelea katika Wizara ya Afya, maambukizi haya huenea sana haswa kwenye maeneo yasiyo na maji ya kutosha au sehemu ambapo hakuna mazingira safi.“Mtu anaweza akaugua minyoo baada ya kula vyakula vilivyoathiriwa na vimelea hivyo,” anasema.Watoto huwa kwenye hatari zaidi sababu ya kucheza na maji au kula vyakula viliyoathiriwa na mayai yaliyoanguliwa na vimelea, na kula kabla ya kuosha mikono.Minyoo hiyo hunyonya damu za mnyama au mwanadamu waliovamia na kusababisha upungufu wake mwilini.Dalili za mgonjwa wa minyoo ni kuendesha, kuhisi uchovu, kuwa na maumivu, kupoteza uzito na kuwa na upungufu wa damu mwilini.“Minyoo haswa ile inayopatikana kwenye utumbo (intestines) inapokuwa kwa wingi mwilini, mgonjwa huyo hutibiwa kwa kufanyiwa upasuaji,” anasema Dkt Wakesho.Maradhi haya yanaweza yakazuiwa iwapo watu watazingatia uoshaji wa matunda na mboga kwa maji safi kabla kula, kunawa mikono kwa maji na sabuni baada ya kujisaidia na kabla ya kula chakula na matumizi mazuri ya vyoo.Mwaka 2022, Wizara ya Afya iliripoti kuwa, angalau Wakenya milioni 20 walikuwa na minyoo.Kwa mujibu wa Dkt Wycliff Omondi, Mkuu wa Idara ya Kushughulikia Maradhi Yaliyopuuzwa katika Wizara ya Afya, kaunti 27 zilirekodi idadi kubwa ya wagonjwa wa minyoo.“Tunaangazia jinsi tutaweza kukabiliana na minyoo haswa katika sehemu mbalimbali za nchi zilizo na visa vingi vya wagonjwa wa minyoo haswa, maeneo ya kati, mashariki, magharibi mashariki na magharibi mwa nchi. Tunaangazia kumaliza magonjwa ya NTD ifikapo 2025.”Isitoshe, serikali kupitia mradi wa Kuangamiza Minyoo Shuleni (NSBDP), ilianzisha mpango maalum unaolenga kuwapa watoto milioni sita kote nchini dawa za kuangamiza minyoo.Mradi huo ulinuiwa kunufaisha watoto wenye umri wa kati ya miaka 2-14 katika kaunti zote nchini.Aliyekuwa waziri msaidizi wa afya, Dkt Rashid Aman, aliwahi kunukuliwa, akisema kuwa watoto zaidi ya milioni sita wanakabiliwa na tishio la maambukizi kila mwaka.Utafiti uliofanywa na wizara hiyo kati ya miaka ya 2019 na 2022, ulionyesha kuwa kaunti ya Lamu ndiyo inaongoza kwa idadi kubwa ya visa vya minyoo kwa asilimia 13.Kaunti ya Vihiga inafuatia kwa asilimia 11, Kwale (9%), Kakamega na Tana River (8%), Kilifi na Bungoma (7%), Siaya (6.1%), Migori (5.2%), Busia (5.1%), Trans Nzoia (5%), Mombasa (4%), Homa Bay (2.9%), Kisumu (2.1%) na Taita Taveta (1%).Mnamo 2021, Wizara ya Afya iliwapa Wakenya wanaoishi katika kaunti za Vihiga, Bungoma, Kakamega na Trans Nzoia dawa za minyoo.Kulingana na utafiti uliofanywa na wizara hiyo katika wadi 155 za kaunti hizo nne, watu kutoka wadi 140 walikuwa na minyoo.“Katika kaunti ya Bungoma pekee, tuliwatibu watu 1.5 milioni ambao wapo kwenye hatari na wengine 600,000 kutoka kaunti ya Vihiga,” akasema Bi Wakesho.Kwa mujibu wa Shirika la Afya Duniani (WHO), watoto karibu milioni 900 wanakabiliwa na tishio la kuambukizwa minyoo.Isitoshe, watu 1.5 bilioni , takribani asilimia 24 ya watu wote duniani, huathiriwa na minyoo.Maradhi yanayotokana na minyoo yameripotiwa kusababisha vifo 405,000 huku wengine 37 milioni wakipata ulemavu kila mwaka.Licha ya kuwa kumeza dawa za minyoo ni suluhisho katika kupambana na minyoo, suluhu ya kudumu inaweza kuafikiwa iwapo watu watazingatia usafi, wataalam wanaeleza.",afya
"[email protected]JONGO ni ugonjwa wa yabisi unaotokea wakati asidi ya uric inapojikusanya na kutengeneza fuwele kwenye viungo vyako. Mwili wako hutengeneza asidi ya mkojo baada ya kuvunja purine, ambayo hupatikana katika vyakula vingi.Mojawapo ya mambo ambayo yanaweza kukusaidia kudhibiti jongo ni kupunguza kula chakula chenye kiwango kingi cha purines. Kumbuka kwamba wakati kile unachokula kinaweza kuathiri ni kiasi gani cha asidi ya uric ambayo mwili wako hutoa, madhara ni madogo ikilinganishwa na dawa.Hakuna mpango maalum wa kula utazuia kabisa kuugua, lakini lishe bora ya kusaidia walio na jongo pia itasaidia:Vyakula vya kuepuka ikiwa una jongoEpukana na vyakula na vinywaji vilivyo na purines nyingi ili kusaidia kupunguza uwezekano wako wa kusumbuliwa na jongo.Unapaswa kukaa mbali na aina hizi za vyakula:Vyakula bora kwa lishe ikiwa una jongoNi wazo zuri kunywa maji mengi. Angalau nusu ya kile unachokunywa kinapaswa kuwa maji. Vitamini C (fikiria sharubati ya machungwa) pia inaweza kusaidia kupunguza asidi ya mkojo.Kaa mbali na vinywaji vyenye sukari kama soda na juisi ya matunda. Unaweza pia kuhitaji kupunguza au kuzuia pombe pia. Zungumza na daktari wako ili kujua ni nini kinachofaa kwako.Ingawa lishe bora inaweza kusaidia kudhibiti ni kiasi gani ya asidi ya mkojo iko kwenye mfumo wako, bado unaweza kuhitaji dawa ili kuzuia mashambulizi ya siku zijazo. Ongea na daktari wako kuhusu chaguzi zako zote za matibabu.",afya
"[email protected]MFUMO wa kinga ni safu moja ngumu, yenye nguvu ya ulinzi inayolinda mwili dhidi ya vitu vya kigeni lakini ambavyo mwili umevisawiri kuwa hatari.Ukikosa mfumo bora wa kingamwili, unaweza kusumbuliwa na maambukizo, mzio miongoni mwa matatizo mengine ya kiafya.Habari njema ni kwamba mfumo wa kingamwili unaweza kuimarishwa.Virutubisho vya kuimarisha mfumo wa kingaAsidi ya folicAsidi ya folic ni aina mojawapo ya folati ambayo ina vitamini B. Kwa kawaida ina jukumu muhimu kama mojawpo ya vyambajengo vya DNA na protini.Upungufu mkubwa wa folati unaweza kuathiri vibaya mfumo wa kinga.Vyakula vyenye folati ni mayai, mchicha, ini la ng’ombe, dengu, nafaka za kifungua kinywa, machungwa, kantalupi, na maharagwe.ChumaChuma hujulikana sana kwa kutoa oksijeni kwa damu, ingawa madini hayo pia ni muhimu kwa kukuza mfumo mzuri wa kinga. Ulaji wa chakula chenye madini ya chuma nyingi hata hivyo unaweza kuongeza hatari ya maambukizo na athari nyingine mbaya za kiafya.Kudumisha usawa wa chuma kunaweza kusaidia kusababisha kuleta usawazisho wa kawaida wa kinga katika mwili.Baadhi ya vyakula vilivyo na madini ya chuma ni nyama ya ng’ombe, nyama ya ndege aina ya batamzinga, samaki, mboga za majani, kwinoa, soya, maharagwe, na dengu.Vitamini ANyongeza ya vitamini A inaonyesha kuwa ya manufaa wakati mtu ana upungufu. Lakini ushahidi unaonyesha kuzidi viwango vya kawaida kunaweza kuwa na matokeo mabaya ya kiafya.Vitamini kwa kiwango kilichopitiliza huzuia kinga ya mwili iliyozoeleka na hivyo kuongeza uwezekano wa kuambukizwa magonjwa tofauti.Vyanzo vya vitamini A ni parachichi, karoti, boga, maembe, na papai miongoni mwa vyakula na matunda mengineyo.Vitamini CVitamini C ndiyo inayojulikana zaidi “kichochezi cha mfumo wa kinga” kwa sababu kadhaa.Vitamini C huchochea utengenezwaji wa seli nyeupe za damu, seli muhimu za kinga ambazo husaidia mwili kupigana na maambukizi.Ulaji wa vitamini C mara kwa mara unaweza kupunguza muda wa maambukizo yanayohusiana na matatizo ya kupumua, pamoja na mafua makali.Machungwa, mapera, tunda aina ya kiwi, pilipili mboga, na fyulusi ni vyanzo vizuri vya Vitamini C.Vitamini EVitamini E ni muhimu katika kusaidia kulinda seli za mwili dhidi ya uharibifu.Kuongezewa na vitamini E kunaweza kudumisha mfumo wa kinga kwa kuathiri vyema mwitikio wa seli za kinga.Vitamini E huwa kwenye vyakula kama lozi, karanga, mbegu za alizeti, mafuta ya mboga, mboga za majani, na nafaka za kiamsha kinywa zilizoimarishwa.",afya
"BI Wairimu Mwangi ni mtaalam wa maswala ya masikio na sauti (clinical audiologist), kazi ambayo amaifanya kwa muda wa miaka 10.Anafanya kazi katika kampuni ya Starkey Hearing Technologies-Africa, ambayo inatengeneza vifaa vya kusaidia wenye matatizo ya kusikia.“Nilipokuwa mdogo, nilitamani sana kuwa daktari, na nilipokuwa mdogo, tayari wanafamilia walizoea kuniita daktari. Kwa upande mwingine , nilipenda kuimba na nilitamani kuwa mwanamuziki,” akasema Wairimu.Katika kampuni hiyo, kazi yake kuu ni kuwapa mafunzo wataalamu pamoja na wagonjwa jinsi ya kutumia vifaa hivyo ili kupata manufaa zaidi.Wairimu huwafunza wagonjwa wenye changamoto za kusikia jinsi ya kutumia vifaa vipasavyo ili kuwawezesha kujitegemea.“Pia ninawapa mafunzo wataalam jinsi ya kuwapa wagonjwa hao huduma bora, pamoja na kuelewa changamoto mbalimbali ambazo huwa wanazipitia,” alisema Wairimu.Wairimu anasema kuwa ili kufuzu kuwa mtaalamu katika sekta hii, lazima ujiunge na chuo cha sayansi ya afya.Aliongeza kuwa ni muhimu kuwa na wshauri ambao wana uzoefu zaidi katika sekta unayoienzi.“Japokuwa nilipatwa na tatizo sawa na hilo nilipokuwa mchanga, nimekuwa na nia ya kufanya vyema katika sekta hii kuwasaidia wagonjwa,” aliongeza.Takwimu za Shirika la Afya Duniani (WHO), zinaonyesha kwamba aslimia tano ya idadi ya watu duniani wako na changamoto ya kusikia. Hii ni sawa na watu 430 milioni.Idadi hii inakadiriwa kuongezeka kufikia mwaka 2050.",afya
"[email protected]MFADHAIKO unaweza ukadhihirika kupitia hali ya ngozi kama vile mtu kuwa na chunusi, uvimbe na makovu mengine mengi.Unawezaje kujua ni kutokana na msongo wa mawazo? Ngozi ndicho kiungo kikubwa zaidi cha mwili wako. Masuala ya nje yanaweza kuwa ishara tosha kwamba sio kila kitu kiko sawa kwenye ngozi yako.Ingawa seramu za chupa na vinyago vya karatasi vina kiwango fulani cha urembo na mvuto wa kutuliza, utaratibu thabiti wa utunzaji wa ngozi hauwezi kutosha kutoa utulivu kwa mifumo changamano ya mwili wako.Lishe yako au bidhaa za utunzaji wa ngozi zinaweza kuleta athari hasi kwa ngozi.Kwa kiwango fulani, msongo wa mawazo na homoni hubadilisha mwonekano wa ngozi yako. Kwa bahati nzuri, kuna vitu kadhaa unavyoweza kufanya kuhusu hilo.Mkazo kutokana na mionzi mikali ya jua na mfumo duni wa ulinzi wa ngoziMionzi ya jua iliyopitiliza huharibu ngozi na kudhoofisha ulinzi wake.Mionzi mingi ya urujuanimno (UV) inaweza kusababisha madoa meusi na hata saratani ya ngozi. Njia bora ya kukabiliana na mionzi ya UV na mkazo wa jua ni kupaka mafuta ya kuzuia kuchomwa na jua.Matunda yenye vitamini C yana uwezo wa kulinda seli zako dhidi ya uharibifu unaosababishwa na kuchomwa na jua. Ni muhimu kukumbuka kuwa kula chakula aina hii hakuchukui nafasi ya kutumia mafuta ya kuzuia kuchomwa na jua.Kuvimba na ngozi inayowashaWakati unautumia ubongo wako kupita kiasi, kwa kweli unaweza kuathiri uwezo wa ulinzi wa ngozi yako. Mfadhaiko hufanya iwe vigumu kwa ngozi yako kukaa sawa. Kupambana na uchochezi wa mkazo huanza na kuondoa kinachosababisha hali hiyo. Wakati mwingine inakuwa vigumu kujua moja kwa moja tatizo lakini bado kuna njia za kudhibiti hasa kwa chakula, mazoezi, au matibabu.Kuongezeka kwa uzalishaji wa mafuta na chunusiSote huenda tumepata chunusi. Mkazo unahusishwa sana na chunusi, haswa kwa wanawake, inaweza kuchanganya ishara za neva kwenye ngozi zetu, na kusababisha kukosa usawa wa homoni na kemikali na kuongeza uzalishaji wa mafuta kwenye ngozi. Ingawa haiwezekani kuondoa mkazo maishani kabisa, kuna njia za kusaidia. Weka mbinu za kupunguza mfadhaiko na ujaribu mbinu ndefu za kudhibiti mfadhaiko, kama vile mazoezi, ili kuongeza uwezo wa mwili wako kuzoea.Kuchelewa kwa uponyaji wa jeraha la asiliNgozi yako ya juu inaweza kudhoofika haraka, na kuongeza hatari yako ya kusumbuliwa na maambukizo na vimelea vilivyoko kwenye mazingira. Hii pia hupunguza uwezo wa asili wa ngozi yako kuponya majeraha, makovu na chunusi. Ili kutengeneza kizuizi cha ngozi yako, unaweza kutumia glycerin na asidi ya hyaluronic. Tiba zile zile unazotumia kukabiliana na mionzi ya jua hutumika hapa pia.",afya
"[email protected]KULA chakula chenye virutubisho vingi ni mojawapo ya njia kuu zinazoweza kukusaidia ujisikie vizuri na uonekana kijana.Kwa kula chakula kinachofaa, unaweza kuzuia kuzeeka mapema, kulainisha viungo vyako, na kukuza uundaji wa kolageni, ambayo ni muhimu kwa ngozi yenye afya.Kwa kuwa mwili huchukua vitamini na madini kwa urahisi kutoka kwa chakula kuliko kutoka kwa virutubisho, kula chakula bora ni njia bora zaidi ya kukidhi mahitaji yako ya kila siku ya lishe.KarangaKaranga ni chakula kitamu chenye Vitamini E, ambayo huongeza uimara wa ngozi na unyevu. Aidha, ni chakula kizuri kwa mtu anayepambana na uzito unaohusiana na umri.BrokoliUundaji wa kolageni, ambayo hulainisha viungo na kupunguza ugonjwa wa yabisi huchochewa na brokoli. Brokoli ni kimojawapo cha vyakula muhimu katika kusaidia mwili kujilimbikizia vitamini C na flavonoids. Vyakula vilivyo na vitamini C vinasaidia kolageni na kudumisha ngozi ya ujana na iliyo thabiti. Vitamini C inaboresha kolageni.ParachichiParachichi huwa na madini yenye afya kama vile potasiamu, magnesiamu, vitamini A, vitamini K, na vitamini E. Pia maparachichi yana mafuta mengi ya afya, ambayo hupunguza lehemu mbaya. Kula angalau parachichi nusu kila siku ulitaka uwe na ngozi yenye unyevu na bila mikunjo na mistari yenye makunyanzi.KomamangaKomamanga husaidia kupambana na ishara za kuzeeka mapema. Makomamanga yana uwezo wa kupunguza shinikizo la damu, na kupunguza uvimbe katika mwili.",afya
"KWA kila Wakenya watatu wanaobainishwa kuugua kansa, wawili kati yao hufariki, idadi inayowakilisha takriban asilimia 70.Hii ni kulingana na ripoti ya uchambuzi wa takwimu za kitaifa za usajili wa maradhi ya kansa ya mwaka wa 2021 na 2022.Hii ni mara ya kwanza nchini kwa takwimu za kansa kutolewa kutoka kwa sajili ya kitaifa ya kansa kupitia mfumo wa kitaifa wa usajili wa kansa nchini (NACARe-KE system), tofauti na awali ambapo data kuhusu maradhi haya zilitegemewa kutoka Global Cancer Observatory Globocan, mtandao unaotoa takwimu na makadirio ya kansa ulimwenguni.Uchambuzi huo unaonyesha kwamba kaunti 10 zinawakilisha asilimia 63 ya idadi ya kansa miongoni mwa wanawake na asilimia 61 idadi ya kansa miongoni mwa wanaume nchini kote kila mwaka, huku visa 42,116 vipya vya kansa na vifo 27,092 vikiripotiwa kila mwaka.Aina za kansa ambazo zimekithiri humu nchini katika kipindi hiki ni pamoja na kansa ya matiti kwa asilimia 15.1, kansa ya lango la uzazi ambayo inawakilisha asilimia 13.3 na kansa ya umio inayowakilisha asilimia11.8. Kansa za tezi kibofu na utumbo zinawakilisha asilimia 10.1 na 7.1 mtawalia.Uchambuzi wa aina za kansa zilizokithiri nchiniKansa ya matitiNairobi, Nakuru, Nyeri, Machakos na Kiambu ndizo kaunti tano za kwanza zilizo na idadi kubwa ya visa vya kansa ya matiti nchini. Katika kipindi hiki, Kaunti ya Nairobi ilisajili visa 140, Nakuru ikaandikisha visa 96, Nyeri visa 83, Machakos visa 69 na Kiambu visa 63.Kansa ya lango la uzaziImeorodheshwa ya pili miongoni mwa aina za kansa zinazoathiri sana Wakenya, na ndio inayosababisha vifo vingi kutokana na maradhi haya miongoni mwa wanawake nchini. Aina hii ya kansa imeathiri sana Kaunti za Nakuru, Machakos, Nairobi, Kiambu na Kakamega. Katika kipindi hiki, visa 82 viliripotiwa katika Kaunti ya Nakuru, 74 katika kaunti ya Machakos, 66 katika Kaunti ya Nairobi, 52 katika Kaunti ya Kiambu, na 47 katika Kaunti ya Kakamega na Kitui.Kansa ya umioKansa hii imeorodheshwa nambari nne miongoni mwa kansa zilizokithiri humu nchini na ambayo imehusishwa na uwezekano finyu wa kupona. Imekithiri sana katika Kaunti za Kakamega, Nyeri na Nakuru. Kaunti za Kakamega ilisajili visa 77, Nyeri visa 75 na Nakuru visa 65.Kansa ya tezi kibofuKansa ya tezi kibofu inaorodheshwa nambari moja miongoni mwa kansa zilizokithiri sana miongoni mwa wanaume, huku Kaunti za Nairobi, Machakos na Nakuru zikiongoza kwa idadi ya wagonjwa. Kati ya watu 642 walioripotiwa kuugua, 64 walikuwa kutoka Kaunti ya Nairobi, 58 kutoka Kaunti za Machakos na Nakuru.Kansa ya utumboKaunti ya Nakuru ilikuwa na visa vingi vipya vya kansa ya utumbo ambapo iliwakilisha asilimia 12, na kufuatwa na kaunti za Nairobi na Kiambu na asilimia 11 na 8 mtawalia. Kaunti ya Nakuru ilisajili visa 54 vya aina hii ya kansa, huku Nairobi ikirekodi visa 48 na Kiambu visa 38.Vifo kutokana na kansaKansa ya umio ndio inayoongoza miongoni mwa aina ya saratani zinazosababisha vifo vingi nchini huku ikiwakilisha asilimia 15.6. Kwa upande mwingine, kansa ya lango la uzazi inawakilisha asilimia 10.4, kansa ya matiti, asilimia 9.6 na kansa ya ini inawakilisha 9.1.JinsiaWakilinganishwa na wanaume, wanawake ndio walioathirika pakubwa na maradhi ya kansa ambapo asilimia 53 ya wagonjwa wa kansa ni wanawake, ikilinganishwa na wanaume ambao ni asilimia 47.Huduma ya matibabu ya kansaLicha ya janga hili ambalo limeonekana kuibuka kutokana na maradhi haya, kaunti 28 kati ya 47 zilizopo, hazina vituo vya kutibu kansa. Ni kaunti 19 pekee nchini zilizo na vituo vilivyoidhinishwa kutoa matibabu ya kansa.Nchini kuna vituo 68 vilivyoidhinishwa kutoa matibabu ya kansa nchini kote, na kati ya hivyo, ni 12 pekee vya umma, idadi inayowakilisha asilimia 18. Vituo vitano ambavyo ni sawa na asilimia 10 ni vya kidini, huku asilimia 52 vilivyosalia vikiwa vya kibinafsi.Kaunti tatu zinazoongoza kwa idadi ya vituo vya kutoa matibabu ya maradhi haya ni Nairobi ambayo ina hospitali 17 ambapo mbili pekee ni za umma. Kaunti ya Uasin Gishu ni ya pili ikiwa na vituo vinane ambapo ni kimoja pekee ndicho cha umma, na Kisumu ambayo ina vituo saba na kimoja pekee ndicho cha umma.Kati ya vituo hivyo 68, 48 vinaorodheshwa miongoni mwa vile vinavyotoa huduma za matibabu sahili ya tibakemia. Hii ni asilimia 69.Kwa upande mwingine, 16 kati yavyo ambayo ni asilimia 24, vinatambuliwa kama vituo vya viwango vya kati. Vitano ambavyo vinawakilisha asilimia 7 pekee vinatambuliwa kama hospitali kubwa za kutoa matibabu ya kansa.",afya
"MAUMIVU ya tumbo wakati wa hedhi husababishwa na kutanuka na kunywea kwa njia ya uzazi ili kuondoa damu kwenye kuta zake.Hali hii husababishwa na homoni zinazochochea seli kwenye ukuta huu kuongezeka na kuwa nzito ili kujitayarisha kwa mimba.Iwapo mwanamke hatashika mimba, basi sharti chembechembe (hedhi) hizi ziondolewe mwilini).Aidha, kuna sababu zingine ambazo husababisha tumbo kusokota wakati wa hedhi, kama vile: Gesi au maji mengi katika sehemu ya chini ya tumbo wakati huu.Tumbo kuvimba kutokana na matatizo ya mmeng’enyo wa aina fulani za vyakula.Ingawa shida hii huwakumba baadhi ya wanawake kwa siku chache tu kila mwezi, wengi hushindwa kabisa kuendelea na shughuli za kawaida wakati huu. Mbinu hizi zitakusaidia kukabiliana na uchungu huu:",afya
"WAZEE wanahitaji kunywa maji mara kwa mara hata wasipohisi kiu kuliko vijana, utafiti umebaini.Japo kunywa maji mara kwa mara ni hitaji la kiafya kwa watu wa umri wowote ule, watafiti wanasema, kwa wazee ni muhimu zaidi kwa sababu hawahisi kiu ikilinganishwa na walipokuwa ujanani.Wakati ambapo kuna joto jingi, homoni inayofahamika kama hypothalamus husababisha ngozi kutoa jasho na kusababisha mtu ahisi kiu kisha kunywa maji ya kusawazisha yale ambayo yamepotea.Watafiti wa Chuo Kikuu cha Ottawa, Canada walipata kuwa wazee huwa hawahisi kiu kama watu wa umri mdogo au vijana kwa sababu mwili hauwezi kusawazisha kiwango cha maji na chumvi iliyoko kwenye damu mwilini.Hii ni kinyume na vijana ambapo mwili hutambua haraka kiwango cha chumvi kinapopanda kwenye damu kisha ngozi huanza kutoa jasho na kusababisha mtu ahisi kiu haraka.Pia, utafiti huo uligundua kuwa ukosefu wa maji mwilini mwa wakongwe hausababishi kupanda kwa joto jinsi ambavyo ipo kwa vijana au katika hali ya kawaida.Ingawa hili ni jambo zuri Kisayansi, kwa kiasi fulani lina athari zake kwa sababu mwili hukosa kutoa dalili kuwa mtu amepoteza maji mengi yanayostahili kusawazishwa ili kupunguza joto.Aidha, wazee huandamwa na maradhi mbalimbali kama kisukari ambayo husababisha mwili wao kushindwa kudhibiti kiwango cha joto mwilini.Athari ya magonjwa hayo hufanya wasihisi kiu na mwili wao huishia kukosa maji, hali ambayo pia husababisha uchovu na maumivu ya misuli.",afya
"JAPO mwanamke ndiye hubeba mimba, mwanaume hutekeleza wajibu muhimu kwa kuwa lazima awe na mbegu bora za kiume ndipo mwanamke apate ujauzito.Watafiti kutoka Chuo cha Kimatibabu cha Northwestern Marekani, wamebaini kuwa iwapo mwanaume hana mbegu bora za kiume basi hawezi kumpachika mwanamke mimba.Kutokuwa na mbegu bora za kiume hutokana na mtindo wa maisha ya mwanaume, mazingira anakoishi na jeni zake.Utafiti huo unasema kuwa mara nyingi iwapo mwanamke hawezi kupata ujauzito basi asilimia 40 ya tatizo hilo huchangiwa na mwanaume.Ili kuepukana na hili, kati ya mambo mwanaume anahitaji kujizuia nayo ni unene kupita kiasi.Wanasayansi wanasema unene huathiri ubora wa mbegu za kiume kwa kuharibu chembechembe za DNA ndani yake.Pia aliye na unene kupita kiasi huwa na mbegu za kiume kwa uchache tena hafifu kwa hivyo si rahisi mpenzi wake kupata mimba.Utafiti mwingine ulioendeshwa na wanasayansi Marekani mnamo 2012, ulibaini kuwa na mafuta mengi mwilini huathiri sio tu homoni za uume, bali hata nyingine ndani ya mwili wa mwanaume.Pia, kudhibiti magonjwa kama sukari, shinikizo la damu na maradhi mengine sugu kunaweza kusaidia mwanaume kuwa na mbegu bora za kiume.Hata hivyo, ni vyema iwapo mwanaume atashauriana na daktari kwa kuwa baadhi ya dawa zinazotumika kutibu magonjwa hayo nazo pia zinaweza kuathiri ubora wa mbegu za kiume.Mwanaume anastahili kufanya mazoezi ya mara kwa mara ila kwa kipimo kisha pia kula vyakula vyenye vitamini kuepukana na tatizo hili.Pia, hawafai kuvaa chupi ambazo zinabana sehemu zao za siri na waepuke kutumia mihadarati hasa uvutaji sigara.",afya
"[email protected]ILI kuepusha shida zote zinazohusiana na ngozi, na ili ngozi yako ing’ae na iwe na unyevu kutoka ndani, kuna juisi za mboga unazoweza kuziongeza kwenye lishe yako.Njia bora ya kuufanya mwili wako uwe na unyevu ni kuongezea mboga asubuhi kwa mlo wako wa kifungua kinywa na jioni kabla ya chakula cha jioni. Mwili wako utabaki kuwa na maji na kukufanya ujisikie hai na umechangamka upya.Juisi ya bitiruti:Imependekezwa kwa kuwa nzuri kwa utunzaji wa ngozi. Juisi hii hufanya kama kisafishaji kikubwa cha damu, ambayo ni muhimu katika kuweka ngozi yako iwe na mng’ao na yenye afya. Bitiruti pia ina Vitamin C kwa wingi ambayo husaidia na kusawazisha ngozi yako huku ikiipa mng’ao wa asili.TangoJuisi ya tango imejaa virutubishi kama vile Vit K, Vit C, magnesiamu, fosforasi, riboflauini, B-6, folate, asidi ya pantotheni, chuma, silika, kalsiamu na zinki. Ndiyo sababu watu wengi huapa kwa kunywa juisi ya tango ili kuweka ngozi zao bila dosari na unyevu kwa muda mrefu.NyanyaJuisi ya nyanya husaidia kupunguza kubadilika rangi ya ngozi, husaidia katika kutibu chunusi, kupunguza vinyweleo vilivyo wazi na pia kudhibiti utolewaji wa sebum kwenye ngozi ya mafuta.Kunywa juisi hii mara kwa mara ili kupata wema wote kutoka kwake.Juisi ya kabeji na tangoJuisi ya kabichi inaweza kukusaidai sana kwa afya ya ngozi yako kwani ina Vitamini C na K na baadhi ya vioksidishaji vinavyolinda ngozi dhidi ya uharibifu. Tumeongeza embe kidogo pia ili kuipa ladha tamu na kuburudisha. Ili kuandaa hii, unahitaji kabichi, majani ya giligilani na tango. Changanya yote pamoja kwenye blenda na hapo utapata glasi ya kuburudisha .",afya
"[email protected]WAKATI wa kupanga namna ya kufanikisha mazoezi, kuna mengi ambayo unafaa kuyazingatia endapo unatafuta mafanikio.Kuna umuhimu mkubwa wa kuweka mawazo katika mlo wako wa kabla ya mazoezi.Vile vile ni muhimu utilie maanani mlo wako wa baada ya mazoezi kwa sababu mwili unahitaji virutubisho sahihi baada ya mazoezi.Unapofanya mazoezi, misuli yako hutumia glaikojeni (glycogen)- chanzo cha mafuta kinachopendekezwa na mwili, haswa wakati wa mazoezi ya nguvu nyingi. Hii inasababisha kupungua kwa kiasi cha glaikojeni. Baadhi ya protini kwenye misuli yako pia inaweza kuvunjwa na kuharibiwa.Baada ya mazoezi yako, mwili wako hutengeneza tena akiba ya glaikojeni na kukuza tena protini hizo za misuli. Kula virutubisho sahihi mara tu baada ya kufanya mazoezi kunaweza kusaidia mwili wako kufanya hivi haraka. Ni muhimu sana kula wanga na protini baada ya mazoezi yako.Kufanya hivi husaidia mwili wako:Protini, wanga na mafutaProtini, wanga, na mafuta huhusika katika mchakato wa kurejesha mwili wako baada ya mazoezi. Ndiyo maana ni muhimu kuwa na mchanganyiko sahihi.Muda wa chakula chako pia ni muhimu. Protini husaidia kutengeneza na kujenga misuli huku wanga ikisaidia uponyaji.Muda wa mlo wako wa baada ya mazoezi ni muhimuUwezo wa mwili wako wa kujenga upya glaikojeni na protini huimarishwa baada ya kufanya mazoezi. Kwa sababu hii, inashauriwa utumie mchanganyiko wa wanga na protini haraka iwezekanavyo baada ya mazoezi.Vyakula vya kula baada ya mazoeziLengo kuu la mlo wako wa baada ya mazoezi ni kuupa mwili wako virutubisho vinavyofaa kwa ajili ya kupona vya kutosha na kuongeza manufaa ya mazoezi yako. Kuchagua vyakula vinavyoyeyushwa kwa urahisi kutakuza ufyonzwaji wa virutubisho haraka.WangaViazi vitamu, maziwa ya chokoleti, quinoa na nafaka nyingine, matunda, mchele, shayiri, viazi, tambi, na nafaka nzima.ProtiniPoda ya protini kutokana na wanyama au mimea, mayai, mtindi wa Kigiriki, jibini, kuku, na tunaMafutaParachichi, karanga, na mbegu.Ni muhimu kunywa maji mengi kabla na baada ya kufanya mazoezi.",afya
"[email protected]KUACHA kafeni kunaweza kusababisha dalili kadhaa, ikiwa ni pamoja na maumivu ya kichwa, wasiwasi, kuwashwa, na viwango vya chini vya nishati.Kupunguza utumiaji wako wa kafeni hatua kwa hatua, kunywa maji mengi, na kupata usingizi mwingi kila usiku kunaweza kuwa na manufaa.Kafeni ndio inatumiwa sana ulimwenguni ambapo kwa kawaida inapendwa kwa sababu ina kichocheo spesheli kwa mfumo mkuu wa neva, ikimaanisha kuwa inathiri shughuli za neva kwenye ubongo na huongeza tahadhari huku ikipunguza uchovu.Ikiwa mwili utategemea kafeni, kuiondoa kutoka kwa lishe kunaweza kusababisha dalili ambazo kwa kawaida huanza saa 12-24 baada ya kuacha kuitumia.Hapa kuna ishara za kawaida zinazohusiana moja kwa moja na mtu kuacha kutumia kafeni.Maumivu ya kichwaMaumivu ya kichwa ni miongoni mwa dalili za kukosa kafeni.Kafeni husababisha mishipa ya damu kwenye ubongo kubana, hali ambayo hupunguza mtiririko wa damu. Matumizi ya kafeni husababisha mishipa ya damu kuwa myembamba hivyo kupunguza au kuacha utumiaji huruhusu mishipa ya damu kufunguka na kuongeza mtiririko wa damu kwenye ubongo. Mabadiliko haya ya ghafla ya mtiririko wa damu yanaweza kusababisha maumivu ya kichwa.UchovuWatu wengi hutegemea kikombe cha kahawa kila siku ili kuwapa nguvu zaidi.Kafeni husaidia kuongeza tahadhari na kupunguza uchovu kwa kuzuia vipokezi vya adenosine, nyurotransmita inayoweza kukufanya uhisi kusinzia. Lakini kuondoa kafeni kutoka kwa lishe yako kunaweza kuwa na athari tofauti ikiwa ni pamoja na kusababisha usingizi na uchovu.WasiwasiKafeni ni kichocheo ambacho mara nyingi kinaweza kuongeza mapigo ya moyo na shinikizo la damu. Kwa baadhi ya watu, kikombe kimoja tu cha kahawa kinaweza kuwafanya wahisi kutetemeka na kuwa na wasiwasi. Ingawa kutumia kafeni kunaweza kusababisha hisia za wasiwasi, kuacha kunaweza kusababisha athari hii pia.Ugumu wa kuwa makiniMojawapo ya sababu kuu ambazo watu huchagua kutumia kafeni kwa njia ya kahawa, chai, au vinywaji vya kuongeza nguvu ni kuongeza umakini.Mchanganyiko huu wa athari huongeza kiwango cha mapigo ya moyo na shinikizo la damu na kuchochea ubongo, na kusababisha kuongezeka kwa tahadhari na kuboresha umakini. Kuondoa kafeni kunaweza kuathiri vibaya umakini wakati mwili wako unajitahidi kuzoea kufanya kazi bila.Hali ya huzuniKafeni inajulikana sana kwa uwezo wake wa kuinua hisia. Uwezo wa kuzuia adenosine sio tu huongeza tahadhari, lakini pia kuboresha au kuimarisha hisia. Watu wanaotumia kahawa yenye kafeini wanapata uboreshaji wa hali ikilinganishwa na wale wanaotumia kahawa isiyo na kafeni.Nishati ya chiniKila mtu anayetumia vinywaji na vyakula vyenye kafeni anatafuta njia ya kuboresha viwango vya nishati. Mambo ya mtindo wa maisha kama vile usingizi duni, kazi nyingi na lishe isiyofaa yanaweza kumaliza nishati na kusababisha watu wengi kufikia vyanzo vya nje vya nishati kama vile kahawa na vinywaji vya kuongeza nguvu ili kuwapa nguvu. Vinywaji vilivyo na kafeni mara nyingi hutumiwa kama njia ya kutolea nishati inayohitajika ili kuifanya siku nzima au kufidia ukosefu wa usingizi.",afya
"[email protected]UNAWEZA kuhisi kulemewa unapojaribu kupata wakati wa kufanya mazoezi.Sote aghalabu tumewahi kujiuliza maswali haya: “Nani ana muda wa kufanya mazoezi anapokuwa ni mzazi anayefanya kazi, ana zamu za usiku za kufanya kazi, ni mjasiriamali, ni mwanafunzi, ni msafiri, au ni mzazi anayebaki nyumbani akiwachunga watoto?”Hauko peke yako katika juhudi zako za kujaribu kujua jinsi ya kupata mazoezi katika siku yako.Mazoezi ni mtindo wa maisha, na tunapoukubali hivyo, tunajipa ruhusa ya kuchukua siku za kupumzika, kuongeza mazoezi wakati wowote na popote tunapoweza, na kusherehekea miili yetu kwa kile inachoweza kufanya.Haijalishi eneo uliko au bajeti, kuna njia za kufanya mazoezi ambazo zitakufanya ujisikie vizuri.Panda ngaziKupanda ngazi badala ya lifti huongeza mapigo ya moyo wako, husaidia kusawazisha, na kuboresha uimara wa sehemu ya chini ya mwili. Unaweza hata kuinua kisigino kidogo kutoka kwenye ukingo wa hatua, au kupanda ngazi mbili kwa wakati mmoja.Jumuisha mikutano ya kutembeaIkiwa unafanya kazi ukiwa nyumbani au umeweka zingatio kwenye mikutano mitandaoni kwa kutumia simu, ratibu matembezi wakati upo kwenye simu angalau mara moja kwa siku.Iwapo huhitaji kutazama skrini ukiangalia lahajedwali, vivae vipokea sauti vyako masikioni na utembee. Ni njia nzuri ya kuchanganya utaratibu wako wa kila siku wa mazoezi huku ukifanya kazi.Kalia mpira wa mazoeziBadilisha kiti cha ofisi yako kwa mpira wa utulivu. Hatua hii inaweza ikakusaidia kuepuka maumivu ya mgongo na kusaidia kuboresha mkao. Na ukiwa umeketi kwenye mpira, unaweza kufanya sehemu laini za uhamaji kwa shingo yako, nyonga, na mgongo.Egesha gari lako mbaliIngawa tunahitaji kuwa salama na kuchukua tahadhari kubwa tukifahamu mazingira yetu, ikiwa uko katika eneo salama, zingatia kuegesha gari mbali na lango la popote unapoenda. Kuongeza dakika chache za muda wa kutembea hapa na pale huongeza idadi ya hatua zako za kila siku.Fanya mazoezi au kujinyoosha unapotazama televisheniTembea kwenye kinu cha kukanyaga, tumia baiskeli iliyosimama, jinyooshe sakafuni au tumia uzani kwa kuimarisha mwili mzima.Ukitazama onyesho la dakika 30 na kusonga wakati wote, hizo ni dakika 30 za mazoezi ambayo hukuwa nayo hapo awali.DensiSongesha fanicha na uweke wimbo fulani unaopenda. Unaweza kufanya hivyo wakati wa kupika chakula cha jioni, kukunja nguo, au kusafisha nyumba.Kucheza muziki na kudensi ni njia nzuri ya kuchoma kalori na kufanya kazi kwa usawa na uratibu wako. Zaidi ya hayo, unaweza kuufanya mchezo au kushindana na watoto wako iwapo wewe ni mtu wa familia.",afya
"[email protected]MAFUTA ya cod liver ni chanzo bora cha vitamini na asidi ya mafuta.Mafuta haya hupatikana kutoka kwa samaki ambapo ini hutumiwa kutoa mafuta yenyewe.Uwepo wa vitamini na asidi muhimu katika mafuta ya cod liver unaweza kuwa wa manufaa kwa wanadamu kwa sababu mbalimbali.Kupunguza lehemuUlaji wa mara kwa mara wa asidi ya Omega-3 husaidia kupunguza uundaji wa lehemu mbaya katika mwili wa binadamu. Mafuta ya cod liver ni chanzo kikubwa cha vitamini na asidi ya mafuta ya Omega-3.Matumizi ya mafuta ya cod liver kwa vidonda vya tumboUwepo wa vitamini na asidi muhimu ya mafuta husaidia katika shughuli za antioxidants katika mwili.Mafuta haya yanaweza kulinda dhidi ya vidonda vya tumbo ambavyo vinaweza kupunguza utolewaji wa asidi na kulinda utando wa ndani wa tumbo.Uwezekano wa matumizi ya mafuta ya ini ya cod kwa uponyaji wa jerahaVitamini A iliyopo katika mafuta haya inaweza kuongeza kasi ya kuundwa kwa seli za ngozi kwenye jeraha.Mafuta ya cod liver kwa ngoziMafuta haya yanaweza kuwa na asidi ya mafuta kama vile asidi ya mafuta ya Omega-3, ambayo inaweza kufanya ngozi kuwa na maji na kupunguza ukavu wa ngozi. Asidi za mafuta zinaweza kuleta mng’ao wa ngozi na pia kuzuia kuwasha. Ikiwa una masuala yoyote yanayohusiana na ngozi, lazima uwasiliane na daktari wako kabla ya kutumia mafuta ya cod liver kwa ngozi.Matumizi ya mafuta ya cod liver kwa ugonjwa wa yabisiUgonjwa wa yabisi unahusishwa na uvimbe na maumivu katika viungo. Utumiaji wa mara kwa mara wa mafuta ya cod liver unaweza kupunguza ugumu wa viungo asubuhi na maumivu ya viungo. Hata hivyo, ikiwa unapata maumivu mengi, lazima uwasiliane na daktari wako.",afya
"MIAKA saba iliyopita Bw Christopher Muraguri alivumbua teknolojia ya kusaidia madaktari wa upasuaji kutekeleza kazi zao sio tu kwa urahisi, bali pia kwa usahihi na hivyo kuwezesha wagonjwa kupona upesi.Hii ilikuwa kupitia Micrive Infinite, kampuni ya kuunda maumbo mifano ya sehemu za mwili inayosaidia madaktari kujiandaa kabla ya upasuaji na kutumia vipimo kamili.Hivi majuzi teknolojia hii ilitambuliwa na shirika la kudhibiti dawa na vyakula nchini Amerika FDA, kumaanisha kwamba lililosalia kwao ni kuonyesha kwamba bidhaa hii ni salama kwa matumizi na kwamba wana uwezo wa kuizalisha kwa kiwango cha ubora wa hali ya juu.Teknolojia hii inahusisha ufinyanzi wa viungo vya mwili na hasa kichwa kwa kutumia aina spesheli ya plastiki, mifano ambayo inafanana kabisa na viungo kamili vya mgonjwa mhusika, kimaumbile na hata kwa vipimo.“Hasa, teknolojia hii inatumika katika visa vya kipatholojia vinavyohusisha mifupa ya uso, uvimbe wa kansa, majeraha ya uti wa mgongo na hitilafu za kuzaliwa kama vile (scoliosis, kyphosis) na majeraha ya nyonga.”Kazi huanza kwa kutumia data kutokana na picha za CT scan, kisha taarifa hizi zinatumika kuunda mfano wa sehemu husika.“Hii hufanyika kwa kutumia aina maalum ya plastiki ya Z-PETG, sehemu bandia za mifupa au vipande vya chuma kisha umbo hili linafanywa kuwa ngumu na kuwekwa meno na hivyo kufanana kabisa na sehemu ya mwili. Viungo hivi vyaweza undwa kuambatana na vipimo kamili vya mgonjwa husika,” aongeza Bw Muraguri.Shughuli hii hufanyika kwa awamu ambapo mgonjwa anamtembelea daktari ambaye anatambua maradhi, kisha Bw Muraguri (Micrive) anahusishwa ili kuchukua kipimo cha mwili na kiungo husika, kwa mwongozo wa mpasuaji.Baadaye, kwa kutumia printa maalum ya kimatibabu ya grade 3D, mfano wa umbo la sehemu iliyoathirika unatumika kuunda umbo kamili kwa kutumia plastiki.Mbali na kusaidia kuandaa madaktari kabla ya upasuaji, teknolojia hii inachangia pakubwa katika shughuli za kuumba upya sehemu za mwili zilizoondolewa kutokana na maradhi kama vile kansa, majeraha na udhaifu wa kimaumbile.Kulingana na Profesa Symon Guthua, mtaalam wa upasuaji anayehusika na kutibu maradhi, majeraha na kasoro sehemu za kichwa, shingo, uso, taya na tishu mdomoni, katika Chuo Kikuu cha Nairobi, kutokana na teknolojia hii, yeye pamoja na wataalam wengine wa upasuaji sasa wanaweza kutambua tatizo, kujua mbinu za kutumia kufanya upasuaji na hata kupanga kabla ya shughuli hiyo kuanza.Ni suala ambalo asema linaimarisha usalama wa wagonjwa hasa ikizingatiwa kwamba kabla ya kuanza shughuli hii wana ufahamu kuhusiana na sehemu halisi zilizoathirika, kumaanisha kwamba uwezekano wa kufanya makosa ni finyu sana.Mbali na hayo, Prof Guthua asema kwamba shughuli za kuelimisha wagonjwa zimerahisishwa kwani kabla ya upasuaji kuanza wanaelezwa kuhusu utaratibu utakaohusika, huku wakiwa wameshika umbo sawa na sehemu ya mwili wao iliyoathirika, ikilinganishwa na kuwaeleza kwa kutumia picha.“Pia hauhitaji kumsumbua mgonjwa kwa ziara za kila mara hospitalini kwani pindi baada ya kupata umbo la sehemu iliyoathirika tunaweza jiandaa kabla ya upasuaji, pasipo mgonjwa kuwepo,” aongeza.Kwa upande mwingine, aongeza, pia wagonjwa wanaridhika kabla ya upasuaji kwani wanaweza pata picha kamili ya utaratibu huo hata kabla ya kuanza, suala linalopunguza wasi wasi.Bw Muraguri asema teknolojia hii inawawezesha kuunda viungo bandia vitakavyochukua nafasi ya vile halisi vilivyoathirika, hata kabla ya upasuaji.“Hii inamaanisha kwamba shughuli yote ya upasuaji na kuweka viungo bandia inafanywa wakati mmoja katika chumba cha upasuaji. Awali, shughuli ya kuunda viungo bandia ilichukua muda kwani ilikuwa lazima tuanze kufanya mipango ya kuvisanifu baada ya upasuaji, kumaanisha kwamba mgonjwa alihitajika kukaa muda mrefu kabla ya kumaliziwa upasuaji, suala lililofanya ichukue muda mrefu kabla ya kurejelea hali yake ya kawaida,” aeleza.Bw Muraguri alipata msukumo wa kuvumbua teknolojia hii Novemba mwaka wa 2015, baada ya kuhusika kwenye ajali mbaya ya barabarani iliyoacha mguu wake wa kushoto na majeraha mabaya.“Picha za skani hazikutoa maelezo kamili kuhusiana na kiwango cha majeraha niliyopata, na hivyo upasuaji ambao ungechukua muda wa saa mbili pekee uliishia kuchukua saa sita. Pia, nilitakikana kukaa na plasta kwa wiki sita pekee lakini nikadumu nayo kwa miezi miwili. Hii ni kando na kuwa bili ya hospitali ilikuwa imeongezeka,” aeleza.Swali lililomjia lilikuwa ni lipi angefanya kuimarisha usahihi na hivyo kupunguza muda wa upasuaji na gharama za matibabu? Na hivyo alianza kufanya utafiti, na majuma kadha baadaye alikuwa ashakamilisha kufinyanga muundo wa mguu wake.“Nilipomuonyesha daktari wa upasuaji muundo wa mguu wangu alifurahi na kunitambulisha kwa wenzake. Muundo huu uliwarahisishia kazi walipokuwa wakiushughulikia mguu wangu na matokoeo yalikuwa mazuri,” asema.Baada ya hapa alijitosa katika utafiti wa ziada uliochukua miaka miwili, mara hii akishirikiana na Prof Guthua.Kulingana na Bw Muraguri, uvumbuzi huu umepunguza muda unaotumika mgonjwa akiwa kwenye thieta na hivyo kuondoa kabisa uwezekano wa hitilafu wakati huu. Hii, hatimaye inapunguza gharama kwa mgonjwa.Mwanzoni, suluhu zote za aina hii zilitoka bara Ulaya na mara nyingi wagonjwa wangelazimika kusubiri hadi mwezi mmoja ili kupokea kiungo wanachohitaji, huku wakati huu wote wakiwa na uvimbe unaosababisha kansa.“Kwa wastani ingemgharimu mgonjwa zaidi ya Sh300,000 kupokea kiungo hiki, na gharama hii ya juu iliwafanya wengi washindwe kumudu,” asema Bw Muraguri.Kwa hivyo kutokana na sababu kuwa huu ni uvumbuzi wa Kenya, asema, bila shaka inamaanisha kwamba raia watanufaika kwa kulipia pesa kidogo ikilinganishwa na zile zinazoagizwa kutoka nje.“Pia, bidhaa inapatikana kumaanisha kwamba wagonjwa wa humu nchini hawatahitajika kusubiri kwa muda mrefu.”",afya
"[email protected]MKOMAMANGA ni mmea ambao asili yake ni katika nchi za Mashariki ya Kati.Makomamanga ni matunda ya rangi nyekundu na ndani yake kuna mbegu nyororo zenye juisi zinazoliwa.Hujulikana zaidi kwa juisi ya rangi inayovutia ambayo hutumiwa mara nyingi, lakini matunda haya ya kipekee yana faida nyingi zaidi.Makomamanga yana nishati teleMbegu ndogo za waridi ndani ya komamanga, ziitwazo arils, ni sehemu ya tunda linaloweza kuliwa, zina faida tele kiafya.Kwa ujumla, makomamanga yana kalori chache na mafuta lakini yamejaa nyuzinyuzi nyingi, protini, vitamini na madini.AntioxidantsAntioxidants husaidia kulinda seli za mwili wako kutokana na uharibifu unaosababishwa na radikali. Radikali huru zipo kila mara katika mwili wako, lakini zikiwa nyingi kupindukia zinasababisha madhara na kuchangia idadi ya magonjwa sugu.Kupata antioxidants kutoka kwa mboga na matunda kama vile makomamanga ni njia nzuri ya kusaidia afya kwa ujumla na kusaidia kuzuia magonjwa.Tumia komamanga kukabili uvimbeUvimbe wa muda mfupi husababishwa na maambukizi na kuumia. Lakini, kuvimba sugu kunaweza kuwa shida ikiwa hujatibiwa.Ulaji wa komamanga unaweza kusaidia kuzuia uvimbe sugu unaohusishwa na ongezeko la hatari ya magonjwa sugu.Uimarishaji wa afya ya moyoKomamanga linaweza kupunguza tatizo la uvimbe kwenye mishipa, kupunguza shinikizo la damu, pamoja na kusaidia kupambana na hali kwenye mishipa ambayo inaweza kusababisha mashambulizi ya moyo na kiharusi.Afya ya figoKomamanga linaweza kusaidia kupunguza uundaji wa mawe kwenye figo hasa kwa sababu lina antioxidants. Pia komamanga linaweza kusaidia kudhibiti mkusanyiko wa calcium na phosphate katika damu.Mmen’genyo wa chakulaUlaji wa komamanga unaweza kuwa sehemu muhimu ya juhudi za kusaidia katika uimarishaji wa mfumo wa umeng’enyaji wa chakula mwilini.",afya
"CHAKULA unachokula kina umuhimu sio tu kwa mwili, bali pia kwa afya ya akili. Wataalamu wanasema kwamba kuna baadhi ya vyakula ambavyo vina uwezo wa kuimarisha akili kama vile;•Mimea: Utafiti wa mwaka wa 2020 uliochapishwa kwenye jarida la Clinical Nutrition, ulionyesha kwamba lishe inayohusisha mimea ina viwango vya chini vya msongo wa mawazo, wasiwasi na matatizo ya kisaikolojia miongoni mwa wanawake.•Vyakula vya baharini: Vyakula kama samaki aina ya samoni vina manufaa mengi kutokana na viwango vya juu vya kemikali za mafuta ya omega-3. Watafiti wametambua ulaji wa vyakula vya viwango vya juu vya kemikali za mafuta ya omega-3 huzuia msongo wa akili.•Nafaka ambazo hazijakobolewa: Nafaka hizi husaidia kukabiliana na msongo wa mawazo. Aidha, utafiti uliochapishwa hivi majuzi ulionyesha kwamba wanawake wanaokula viwango wastani vya nafaka hizi huwa na uwezekano mdogo wa kukumbwa na matatizo ya wasiwasi.•Kokwa: Utafiti unaonyesha kwamba watu wanaokula kokwa kwa wingi wana uwezekano mdogo wa kukumbwa na msongo wa mawazo wakilinganishwa na wasiokula chakula hiki. Mbali na hayo, kokwa zina viwango vya juu vya mafuta ambayo hayajakolezwa (unsaturated fat), na utafiti unaonyesha kwamba watu wanaotumia mafuta ya aina hii wana uwezekano mdogo wa kusumbuliwa na matatizo ya wasiwasi.•Matunda madogo: Watu wanaokula matunda madogo kwa wingi wana uwezekano mkubwa wa kuwa na afya njema ya kiakili.Kwa mfano, matunda ya ‘wild blueberries’ yana manufaa kwani yana viwango vya juu vya madini ya manganizi ambayo ni muhimu katika kudumisha afya ya akili.",afya
"Ndoto yake ya kuendelea na masomo hadi kidato cha nne na hata kwenda chuo kikuu ilikatika baada ya wazazi wake kumwarifu kwamba hawangemudu karo kutokana na ufukara.Ila kuolewa pia hakukumpa afueni aliotarajia kwani alikumbana na changamoto kibao za kiuchumi. Ilibidi aanze kujihusisha na uchomaji makaa ili kukidhi mahitaji ya familia yake, biashara ambayo ameifanya kwa zaidi ya miaka 12 sasa.“Makaa ndio yamekuwa kitega uchumi hapa kwetu Kinango ambapo ukame umekithiri na maisha ni magumu,” asema Bi Charo, mwenye umri wa miaka 36.Kwa mwezi yeye hupata faida ya Sh3, 000. Huwa anauza gunia moja la kilo 90 kwa Sh400 ila yakisafirishwa hadi Mombasa, huuza kwa Sh1,800.Mwaka wa 2017, serikali iliharamisha ukataji miti misituni kwa ajili ya uchomaji makaa.Bi Charo ni miongoni mwa maelfu ya wakazi wa Pwani ya Kenya wanaofanya biashara ya makaa walioathirika kimapato.Lakini muda si muda, baadhi yao walipata afueni walipoanza kupokea mafunzo ya kupanda miche ya matunda na kusubiri hadi ikomae kabla ya kukata matagaa yake au matawi na kuchoma makaa kwa njia ya kisasa ili kuhifadhi mazingira.Afisa wa Shirika la Kimataifa la Uhifadhi wa Mazingira na Wanyamapori nchini(WWF-Kenya), anayesimamia masuala kuhusu mabadiliko ya tabianchi Neema Suya, anasema shirika hilo liliamua kufunza mbinu mpya wanaojihusisha na biashara ya makaa ili waweze kujipatia kipato na kuhifadhi mazingira pia.“Tunawafunza jinsi ya kuchoma makaa kwa kutumia teknolojia ya kisasa na pia njia mbadala za kawi ambazo zinaweza kutumika katika upishi manyumbani. Tunaangazia sana jamii ambayo imekuwa ikichoma makaa kujipatia pato hasa wanawake,” asema Bi Suya.Anaongeza kuwa WWF-Kenya imetoa mafunzo haya katika maeneo ya Lunga Lunga, Kinango na Samburu.“Tunawahamasisha ili waendeleze shughuli zao bila kuharibu mazingira. Kwa mfano wanapohitaji miti ya kuchoma makaa, badala ya kukata mti kutoka kwenye mizizi, wawe wanakata matagaa. Pia tumewafunza kutumia kawi mbadala kama vile gesi kutokana na kinyesi cha mifugo,” asema.Wakazi wengi Kwale wanafuga mifugo kama vile ng’ombe, mbuzi na kondoo.Mwenyekiti wa vyama vya wachomaji makaa kaunti ya Kwale, Chakama Mtunda, anasema sekta hiyo imeajiri watu wengi hasa wale ambao hawakupata elimu. Hata hivyo analalamika kuhusu ukataji wa miti kiholela hali ambayo imechangia uharibifu wa mazingira na kusababisha ukame.Bw Mtunda anasema kupitia mafunzo wanayopokea kutoka mashirika mbalimbali, sasa wachomaji makaa wanaweza kukidhi mahitaji ya familia na kuhifadhi mazingira pia.“Tumegundua kuwa tunaweza kupika hata bila makaa. Kama ni mifugo tunayo na tunaweza kutumia kinyesi kutengeneza gesi baada ya kufunzwa jinsi ya kuunda kifaa cha kutengeneza gesi. Pia tumejifunza namna ya kutumia miale ya jua kupikia,” akaongeza.Kulingana na mwanamazingira Emily Kitheka, marufuku ya ukataji miti na uchomaji makaa misituni imewezesha kubuniwa kwa sheria maalum katika sekta hiyo ili kuhifadhi mazingira.“Kuna sheria inayohusu masuala ya biashara ya makaa iliyobuniwa 2009 na ikapigwa msasa 2012 ili kuweka mikakati ya kupunguza madhara kwa mazingira. Ni lazima jamii ikumbatie mbinu za kisasa za uchomaji makaa na upandaji wa miti,” asisitiza.Kuna teknolojia mbili mpya za uchomaji makaa ambazo Kenya imekumbatia zinazotoa makaa bora, hata hivyo ni sharti miti iwe imekauka kabla kuchoma makaa.Teknolojia ya kwanza ni portable metallic kiln ambayo huhitaji kuweka mchanga au matawi na hutumia muda mfupi(masaa 48) kuchoma makaa ikilinganishwa na mbinu ya zamani. Tanuri hizo zinatengenezwa humu nchini kwa kutumia mabati mazito na hugharimu Sh200,000 kulingana na kipimo unachohitaji.Teknolojia ya pili ni Adam Retort Kiln iliyobuniwa nchini Ujerumani. Wizara ya Kawi imeshirikiana na kampuni hiyo kuunda vifaa vinne kote nchini.Bi Kitheka anahimiza jamii kuhakikisha wanalinda miti ya kiasili.“Inatoa makaa mazuri, ni chakula ya mifugo yetu na hata watu wanatumia kama dawa ya miti shamba,” asema.Timothy Namaswa kutoka Taasisi ya Utafiti wa Misitu nchini, anasema uchomaji wa makaa bado ni jinamizi kuu ila kupitia teknolojia mpya sasa tunaweza kuokoa misitu yetu.Bw Namaswa anasema ukikata miti tani moja na utumie njia ya zamani ya uchomaji makaa, utatoa kilo 150 lakini ukitumia portable metallic kiln ambayo inatengeneza makaa kwa masaa 48, utapata kilo 350.Anawasihi wakazi kukumbatia teknolojia mpya ya uchomaji makaa na kupanda miti hasa katika maboma yao ili kuhifadhi mazingira.",afya
"Kwa miezi kadhaa sasa nimeshuhudia uzani wangu ukiongezeka. Kuna dawa hususan ya kupunguza uzani upesi?Christine, NairobiMpendwa Christine,Tatizo la uzani mzito mara nyingi huwa ni kutokana na kupungua kwa kasi ya umetaboli mwilini, hali ambayo huanza katika miaka ya 20 na 30.Wakati mwingi uzani huongezeka zaidi bila ya sisi kugundua mwanzoni na hatimaye kuwa tatizo.Hali huwa mbaya zaidi hasa kutokana na mabadiliko ya viwango vya homoni, kutozingatia lishe bora na kutofanya mazoezi ya kutosha.Hii inamaanisha kwamba unahitaji kiwango cha chini cha chakula na hivyo nishati kidogo ili mwili kuendesha shughuli zake.Mbinu bora ya kukabiliana na uzani wa ziada ni kupunguza kiwango cha kalori na kuongeza shughuli za mazoezi kwa kipindi kirefu.Kwa hivyo unapaswa kuchagua lishe bora, vilevile kuwa na ratiba ya mazoezi yanayokufaa.Aidha, waweza pata ushauri kutoka kwa mtaalamu wa masuala ya lishe, na pia mkufunzi wa mazoezi.Japo ni kawaida kukumbwa na majaribu ya kutaka kupunguza uzani kwa kasi, ukweli ni kwamba mara nyingi mbinu zisizo za kiafya haziwezi dumishwa kwa muda mrefu.Hii ni kwa sababu dawa nyingi za kupunguza uzani zina madhara kama vile tumbo kuvimba, mwili kutetemeka na hata mhusika kutawaliwa nazo.",afya
"Ni muhimu kuhifadhi maji mwilini mwako hata unapofanya mazoezi. Lakini kwa watu wengi ni ngumu kwao kuafikia azimio hili kwani hawapendi kunywa maji kabla, wakati na baada ya mazoezi. Kwa hivyo mbinu hizi zitakusaidia kudumisha au kurejesha maji mwilini wakati na baada ya mazoezi: Kula vyakula vilivyo na maji: Vyakula hivi ni kama vile supu na mtindi. Kadhalika kuna mboga kama vile kabeji, pilipili tamu au spinachi ambazo zaweza kusaidia kudumisha uowevu mwilini.Kula tikiti maji: Kulingana na wataalamu, tunda hili linajumuisha asilimia 92 ya maji. Kadhalika tunda hili lina kiwango cha juu cha madini ya chumvi, calcium na magnesium suala linalolifanya kufaa katika harakati za kurejesha maji mwilini.Tango: Tango ni aina ya mboga inayofahamika kwa utulivu wake. Kulingana na wataalamu mboga hii ina asilimia 96 ya maji na haina mafuta au kolesteroli iliyoganda, mbali na kuwa na kiwango cha juu cha vitamini K, vitamini B6 na madini ya chuma.Stroberi: Mbali na kuwa na ladha tamu, tunda hili linajumuisha asilimia?92 ya maji. Pia lina kiwango cha juu cha nyuzi na vitamini C.Maziwa ya kiwango cha chini cha mafuta: Maziwa huwa na kiwango cha juu cha madini ya calcium ambayo ni muhimu katika kuhakikisha kuwa mifupa yako inakuwa thabiti. Utafiti zaidi pia unaonyesha kuwa maziwa ni bora kwako zaidi ya maji na vinywaji vingine vya spoti wakati wa zoezi.Maji ya nazi: Maji ya nazi ina viwango vya chini vya kabohaidreti mbali na asilimia kubwa ya madini ya potassium, suala linalofanya kinywaji hiki kuwa mwafaka wakati wa kufanya mazoezi.",afya
"TANGU 2019, serikali imekuwa ikitoa chanjo ya kuzuia virusi vya Human Papillomavirus (HPV) miongoni mwa wasichana wa umri wa miaka 10 ili kuwakinga dhidi ya kansa ya mlango wa uzazi.Virusi vya HPV huhusika pakubwa katika kusababisha visa vingi vya kansa ya mlango wa uzazi (cervical cancer).Serikali inalenga kuchanja wasichana 800,000 humu nchini.Takwimu za serikali zinaonyesha kuwa wanawake tisa wanafariki kila siku kutokana na aina hiyo ya kansa.Inaaminika kuwa chanjo ya HPV ina uwezo wa kupunguza vifo vinavyosababishwa na kansa ya mlango wa uzazi kwa asilimia 70.Lakini sasa wataalamu wanataka chanjo hiyo ianze kutolewa kwa wanaume, haswa miongoni mwa vijana wa kati ya umri wa miaka 10 na 26.Utafiti uliofanywa na Chuo Kikuu cha Texas nchini Amerika, umebaini kuwa virusi vya HPV pia husababisha kansa ya mdomo na umio (oropharyngeal cancer).Watafiti hao wanasema kuwa asilimia 70 ya visa vya kansa ya umio husababishwa na virusi vya HPV.Wanapendekeza kuwa vijana wa kiume wa kati ya umri wa miaka 11 na 26 wapewe chanjo ya HPV ili kupunguza visa vya maradhi ya kansa ya umio.Matokeo ya utafiti uliofanywa na Chuo Kikuu cha North Carolina Central (Amerika), Chuo Kikuu cha Nairobi, Hospitali ya Kitaifa ya Kenyatta (KNH) ma Chuo Kikuu cha Dalian cha nchini China, mnamo 2017, ulibaini kuwa Kenya ni miongoni mwa mataifa yaliyo na visa vingi vya kansa ya umio.Watafiti hao walisema kuwa maradhi hayo yameshika kasi katika maeneo ya Mlima Kenya, kando ya Ziwa Victoria na baadhi ya maeneo ya Bonde la Ufa.Profesa Nicholas Abinya wa Kitengo cha Matibabu ya Kansa katika hospitali ya KNH anasema kuwa zaidi ya watu 1,300 hupatikana na kansa ya umio kila mwaka hospitalini hapo.Idadi kubwa ya waathiriwa, hata hivyo, hufariki kutokana na ukosefu wa matibabu na madaktari wa kutosha.",afya
"Nimekuwa nikikumbwa na tatizo la gesi nyingi tumboni na kuteuka kila wakati. Hili ni tatizo lipi la kiafya?Caroline, NairobiMpendwa Caroline,Kuwa na gesi nyingi tumboni inafahamika kama kuvimba tumbo. Hii ni hali ambapo unahisi umeshiba, unakosa starehe na huenda tumbo likaonekana kubwa kuliko kawaida.Hali hii yaweza sababishwa na kula chakula kupindukia, kula kwa kasi, kula vyakula vyenye mafuta mengi, kunywa kinywaji kwa kutumia mrija, kutafuna chingamu na kunywa vinywaji vilivyo na dioksidi ya kaboni kama vile soda.Kuna baadhi ya vyakula ambavyo pia vyaweza sababisha gesi tumboni kama vile maharagwe, dengu, na nafaka zingine jamii ya maharagwe, aina mbalimbali za kabichi, koliflawa, vilevile baadhi ya vikoleza utamu kama vile sorbitol.Kuna watu walio na mzio wa lactose wanaokumbwa na matatizo ya kumeng’enya maziwa hivyo kula bidhaa zake kwaweza sababisha gesi tumboni.Kuvuta sigara pia kwaweza sababisha tatizo hili.Kiwango cha juu cha gesi tumboni chaweza kuletwa pia na maambukizi kama vile; amoebiasis, H.pylori, hyperacidity, Irritable Bowel Syndrome, kushindwa kumeng’enya chakula, mzio wa vyakula, maradhi yanayosababisha kuvimba kwa ukuta wa ndani ya utumbo, utumbo kuziba, matatizo ya misuli ya utumbo vilevile matatizo mengine ya ogani kama vile figo, ini au wengu.Wakati mwingine ingawaje ni nadra, hali hii yaweza sababishwa na aina mbalimbali za kansa za fupanyonga.Ili kudhibiti hali hii, kula polepole, kula viwango vidogo vya vyakula, epuka vyakula vyenye mafuta mengi na vyakula vingine vinavyoongeza gesi tumboni.Unaweza unda shajara ya chakula ili kurekodi unachokula kila siku na kufuatilia ishara na hivyo kutambua ni vyakula gani vinavyochochea hali hii.Aidha unaweza tumia tembe za simethicone ili kupunguza gesi tumboni. Pia kuna baadhi ya dawa ambazo husaidia kuvunjavunja chembechembe za sukari katika maharagwe na mboga, na hivyo kupunguza gesi.Hata hivyo, litakuwa jambo la busara kumuona daktari ili ufanyiwe uchunguzi wa kinyesi miongoni mwa zingine muhimu kutambua tatizo na kupata matibabu.Mpendwa Daktari,Nitakabiliana vipi na selulaiti kwenye mapaja yangu?Jane, MombasaMpendwa Jane,Selulaiti ni uvimbe na vibonyo kwenye ngozi hasa katika sehemu za mapaja, kiuno, makalio na tumbo, japo wakati mwingine hupatikana katika sehemu nyingine za mwili.Selulaiti hujiunda kutokana na tishu unganishi na seli za mafuta chini ya ngozi.Hujitokeza miongoni mwa kati ya asilimia 80 na asilimia 90 ya wanawake walio na zaidi ya umri wa miaka 21, japo wakati mwingine zaweza jitokeza mapema.Hali hii huwakumba sana wanawake zaidi ya wanaume kutokana na tofauti ya mpangilio wa tishu unganishi na tishu za mafuta chini ya ngozi.Masuala yanayochangia hali hii ni pamoja na umri mkubwa, mabadiliko ya kihomoni, jeni, uvutaji sigara, chakula kilicho na viwango vya juu vya uwanga na vidogo vya nyuzi, kutofanya mazoezi, mtindo wa maisha unaohusisha kukaa chini kwa muda mrefu na kuvalia nguo za ndani zinazobana ambazo huathiri mzunguko wa damu mwilini.Selulaiti honekana zaidi kutokana na uzani mzito, japo watu walio na uzani wastani au wa chini pia huathirika. Hazina madhara yoyote japo huathiri mwonekano.Haziwezi tibiwa kikamilifu kwani ni suala la muundo wa tishu zilizo chini ya ngozi. Kuna tiba mbalimbali ambazo zaweza tolewa na mtaalamu wa ngozi au daktari wa upasuaji wa kimapambo, lakini mara nyingi taratibu hizi huleta matokeo madogo au kukosa kuleta matokeo kabisa.Kumbuka kwamba hata endapo kutakuwa na matokeo, hayatakuwa ya kudumu.Mbinu za kukabiliana na tatizo hili ni pamoja na kukanda sehemu zilizoathirika, kuvalia mavazi ya kugandamiza, krimu, matibabu ya laser, acoustic wave therapy, micro-surgery, carbon dioxide therapy, radiotherapy, liposuction miongoni mwa mbinu nyinginezo.Selulaiti haiwezi zuiwa au kuondolewa kabisa. Ili kuimarisha mwonekano, dumisha lishe bora, fanya mazoezi kila mara (hii husaidia kuunda misuli na kukaza ngozi), usivute sigara, chua sehemu iliyoathirika ili kuimarisha mzunguko wa damu, kunywa maji kwa wingi na udumishe uzani ufaao.Epuka mbinu za kupunguza uzani kwa kasi ili kuzuia ngozi kunining’inia.",afya
WAATHIRIWA wa HIV huenda wakapunguziwa usumbufu wa kumeza tembe za kupunguza makali ya virusi hivyo (ARVs) kila siku baada ya dawa inayodungwa kwa sindano kila baada ya miezi miwili kuthibitishwa kuwa na uwezo.Dawa hiyo iliyo na mchanganyiko wa tembe za cabotegravir na rilpivirine imethibitishwa kuwa ina uwezo wa kupunguza makali ya HIV mwilini sawa na ARVs.Serikali ya Scotland tayari imeidhinisha matumizi ya dawa hiyo inayodungwa kwa sindano badala ya kumeza tembe za kila siku.Wataalamu wanasema kuwa sindano hiyo itasaidia pakubwa kupunguza visa vya unyanyapaa vinavyoambatana na kumeza tembe kila wakati.Dawa hiyo ilianza kufanyiwa majaribio nchini Uganda wiki iliyopita.Majaribio pia yanatarajiwa kufanyika humu nchini na Afrika Kusini mwishoni mwa mwaka huu. ,afya
"Nataka kushika mimba ya mtoto mvulana. Hedhi zangu za mwisho zilikamilika Oktoba 9, 2021. Nitahesabu vipi siku ambazo kuna uwezekano mkubwa?Naomi, NairobiMpendwa Naomi,Wakati ambapo yai linatolewa hutegemea na mzunguko wa hedhi, lakini kwa kawaida huwa siku 14 kabla ya kipindi kifuatacho cha hedhi.Kwa mfano, ikiwa mzunguko wako ni wa siku 21, utatoa mayai siku ya 7; ikiwa mzunguko wako ni wa siku 32, utatoa mayai katika siku ya 18; ikiwa mzunguko wako ni wa siku 28, utatoa mayai siku ya 14.Hata hivyo, kwa wale ambao mizunguko yao ya hedhi si ya kawaida, ni vigumu kutabiri siku ya kutoa mayai.Kwa wale ambao hedhi zao si za kawaida, mabadiliko ya kimazingira na kimwili pia yaweza badilisha wakati wa kutoa mayai.Kutokana na utofauti huu, inawezekana kushika mimba wakati wowote wa mzunguko, ikiwa ni pamoja na siku ya mwisho ya hedhi.Pia, unaweza tabiri wakati wa kutoa mayai kwa kuangalia ute kwenye lango la uzazi.Kwa kawaida huwa mzito kisha mwepesi sawasawa na ute wa yai katika kipindi cha mayai kutoka. Njia nyingine, japo ni adimu, ni kutumia vifaa maalum vya kutambua halijoto ya sehemu ya chini ya mwili au kipimajoto cha sehemu hii (ni tofauti na vipimajoto vya kawaida).Japo kuna nadharia nyingi kuhusu jinsi ya kubainisha jinsia ya mtoto, hazijathibitishwa kisayansi na hivyo siwezi pendekeza kwa ujasiri.Mbinu ya Shettles inahoji kwamba, kwa sababu shahawa za mvulana (Y sperm) kwa kawaida huwa ndogo, zenye kasi na hazidumu, basi ikiwa unataka kushika mimba ya mtoto mvulana, ushiriki tendo la ndoa unapokaribia wakati wa kutoa mayai.Hii inabidi basi uwe na kipimajoto cha mwili, vilevile vifaa vya kutabiri wakati wa mayai kutolewa ili ufuatilie mzunguko wako kwa karibu. Mtindo huu umepingwa na wanasayansi wengi.Njia ya kipekee ya kutambua ni kwa kuchambua jinsia wakati wa kupachikwa mimba kupitia upandikizaji mimba (in vitro fertilization-IVF), ambao ni ghali mno, na uchambuzi wa shahawa haukuhakikishii kwa asilimia mia kwamba utapata matokeo unayotaka.Aidha, mbinu hii imeibua masuala mengi ya kimaadili. Kushika mimba kwa njia ya kawaida kunakupa uwezekano wa 50-50 kupata mtoto wa jinsia unayotaka, na hiyo yatosha.Mpendwa Daktari,Nimekuwa nikikumbwa na upele katika sehemu kadhaa mwilini ikiwa ni pamoja na puani. Najikuna katika sehemu zilizoathirika. Je, huu waweza kuwa mzio?Jane, MombasaMpendwa Jane,Huenda upele huu wenye mwasho unasababishwa na mzio, au pengine unatokana na matumizi ya dawa fulani; maambukizi ya ngozi; maambukizi ya helminth infection (mnyoo); kisukari; maradhi ya tezi; ugonjwa wa ini; maradhi ya figo; ugonjwa wa neva; anemia inayosababishwa na utapiamlo wa madini ya chuma; virusi vya HIV au hata wakati mwingine maradhi ya kansa.Litakuwa jambo la busara kwenda hospitalini ili ufanyiwe chunguzi zinazohitajika.Haya yakijiri, epuka kujikuna kila mara. Unaweza tuliza sehemu zilizoathirika kwa kuweka kitambaa kilicholoweshwa majini au hata barafu katika sehemu zilizoathirika.Tumia sunscreen unapoenda nje kwenye jua. Tumia sabuni isiyo na harufu kali kuoga. Pia, badala ya kuoga kwa maji ya moto, tumia yale yaliyo na uvuguvugu. Tumia losheni baada ya kuoga. Usivae nguo wala kulalia malazi yaliyoundwa kwa vitambaa vinavyochochea kujikuna, kama vile sufu (wool).Badala yake, tumia bidhaa zilizoundwa kwa kitambaa cha pamba, valia mavazi yasiyobana, kunywa maji kwa wingi na dumisha uzani ufaao.Kuna aina ya krimu ambazo zaweza tumika kupunguza mwasho kama vile antihistamine au hydrocortisone.",afya
"[email protected]BILA shaka tunajua jinsi ambavyo afya ya meno na kinywa ni muhimu.Kuna mambo kadhaa unayotakiwa kufanya ili uwe na meno meupe na safi.Chukua tahadhari ukinywa vinywaji vya rangiMara nyingi vinywaji vyeusi au vya rangi kali vinaweza vikasababisha meno yawe na madoadoa. Mifano ni kama kahawa, chai na divai nyekundu. Ili kuepuka madoa ya kahawa, kumbuka kusuuza kinywa chako na maji mara tu baada ya kunywa.Kula vyakula visivyo na sukari nyingiVyakula vyenye sukari nyingi vinavutia sana, lakini vina athari mbaya kwa meno. Epuka vyakula na vitafunio vyenye mafuta mengi na sukari nyingi. Kula vyakula bora, matunda na mboga nyingi. Utaanza kuona tofauti haswa kadri muda unavyokwenda.Katika baadhi ya matunda na mboga mara nyingi huwa kuna sukari zilizofichwa ambazo zinaweza kusababisha meno kuoza haswa ikiwa hufuati kanuni nzuri za usafi wa kinywa.Usivute sigaraMoshi ni adui namba moja wa meno meupe yenye afya. Uvutaji sigara huharibu meno yako. Ikiwa wewe ni mvutaji sigara, unajua kuwa nikotini hukaa kwenye meno na inaondoa weupe wa meno yako.Acha kuvuta sigara au kutafuna tumbaku, sio kwa sababu tu huchafua meno yako, lakini pia kwa sababu husababisha tatizo kubwa na kuvuruga afya yako ya mdomo na ya jumla. Uvutaji sigara pia husababisha harufu mbaya ya kinywa.Sugua meno yako vizuriUnashauriwa kusugua meno yako angalau kwa dakika tatu au zaidi kwa uangalifu na kwa utaratibu, bila kuwa na haraka.Piga mswaki ndani, nje na juu (au chini) ya kila jino. Usisahau pia kupiga mswaki nyuma ya meno yako ya mbele.Sugua ulimi wako pia. Sugua meno yako angalau mara mbili au tatu kwa siku na kwa hali yoyote kila wakati baada ya chakula.Badilisha mswaki wako mara kwa maraBadilisha mswaki wako angalau mara moja kila baada ya miezi mitatu.Weka mswaki wako ukiwa safi na kavu ili kufukuza bakteria hatari.Nenda kwa mtaalamu ufanyiwe uchunguzi wa kawaida wa menoPata muda uende kwa daktari wa meno akufanyie ukaguzi wa mara kwa mara – angalau mara moja kila miezi sita. Ni yeye tu atakayekushauri juu ya utunzaji sahihi wa meno yako na atagundua shida yoyote uliyo nayo.Madaktari wa meno pia husafisha kinywa. Ikiwa unajikuta unasumbuliwa na kutokwa damu kwenye ufizi, maumivu ya meno au madoa kwenye meno yako, unaweza kuhitaji kwenda kwa daktari wa meno mara kwa mara.",afya
"[email protected]WATU wengi wanakabiliwa na tatizo la vipande vidogovidogo vya ngozi visivyo hai na vyenye mwonekano wa kutisha kichwani.Kwa kiasi fulani, mba huwa ni sehemu ya asili ya ngozi yetu.Mba husababisha mwasho kichwani.Japo wengi wetu hudhania kwamba mba husababishwa na uchafu, ifahamike kwamba mba hasa husababishwa na ukavu wa ngozi.Unaweza ukatumia shampoo ya kuondoa mba lakini baadhi ya aina za shampoo huwa na kemikali ambayo inaweza kukuletea matatizo ya ngozi. Ni afadhali ukatumia njia za asili.Juisi ya limauUnaweza ukatumia limau kuondoa mba bila kukumbwa na madhara. Asidi ya citric katika limau inasaidia kushambulia fangasi na inasaidia kupandisha ngozi zilizokufa juu na kukuwezesha kuzisafisha – kuziosha – kwa urahisi.Kuna njia nzuri za kutumia limau. Kamua limau bila kutia chochote halafu masaji ngozi yako ya kichwa kwa kutumia maji hayo na uache kwa dakika tano.Osha nywele zako kwa kutumia maji ambayo umechanganya na kijiko kimoja cha limau. Fanya hivi kila unapotaka kuosha nywele.ChumviChukua chumvi kisha masaji katika kichwa. Jaribu kufanya hivi kabla hujatumia njia nyingine ya kuondoa mba. Hapa ina maana kwamba unatangulia kutumia chumvi kabla ya kutumia njia nyingine ili hii njia yako ya pili iwe ya ufanisi maradufu.Kitunguu saumuNamna nyingine ya kuondoa mba ni kwa kutumia kitunguu saumu. Unaweza kuwaza kuhusu harufu lakini hii ni njia nzuri mno ya kuondoa mba kwa maana ina nguvu kubwa za kuondoa/kusafisha mba kwa haraka.Twanga kitunguu saumu chako na changanya na kikombe kimoja cha maji. Masaji katika ngozi ya kichwa kisha iache kwa muda wa dakika 10.Osha kwa kutumia shampoo.",afya
"MEYA wa mji mdogo Kusini mwa Mexico amewaacha wanamitandao vinywa wazi baada ya kufunga ndoa na mamba (spectacled caiman (Caiman crocodilus), katika sherehe za kitamaduni ili kuleta bahati nzuri kwa watu wake.Victor Hugo Sosa, meya wa San Pedro Huamelula, mji wa watu wa asili ya Chontal iliyo eneo la Tehuantepec Isthmus, Mexico, alimchukua mamba huyo kwa jina Alicia Adriana kama mchumba wakeSosa alihadi ‘mpenziwe’ kuwa mwaminifu na mkweli wanapoanza safari yao ya wanandoa na kumwita “binti wa kifalme.”“Ninakubali kuwajibika kwa sababu tunapendana. Hilo ndilo muhimu. Huwezi kuwa na ndoa bila upendo…Ninakubali kuolewa na binti wa kifalme,” Sosa alisema wakati wa ibada hiyo.Ndoa kati ya mwanamume na mwanamke wa Caiman imefanyika Mexico kwa miaka 230, ili kuadhimisha siku ambayo makundi mawili ya wenyeji walipata amani hasa kwa ndoa.Kulingana na tamaduni zao, ugomvi ulitatuliwa wakati mfalme wa Chontal, alipofunga ndoa na binti mfalme wa kundi la wenyeji la Huave, anayewakilishwa na mamba wa kike.Wahuave wanaishi kando ya jimbo la Oaxaca la pwani.Kulingana na nao, harusi ya aina hii inaruhusu pande zote “kuunganishwa na ulimwengu, kuwapa fursa ya kuomba mwenye nguvu kwa ajili ya mvua, kuota kwa mbegu, amani na maelewano baina ya wakaazi”.Kabla ya sherehe ya harusi, mamba huyo hupelekwa nyumba kwa nyumba ili wenyeji wapate fursa ya kumbeba mikononi mwao na kucheza naye.Wakati huo anavalishwa sketi ya kijani kibichi, kanzu ya rangi ya kupambwa mikononi na kichwani.Baadaye, anavishwa vazi la bibi harusi  na kupelekwa kwenye ukumbi jiji kwa hafla iliyobarikiwa.Baada ya harusi, meya hucheza na bibi harusi kwa sauti za muziki wa kitamaduni.“Tuna furaha kwa sababu tunasherehekea muungano wa tamaduni mbili. Watu wameridhika,” Sosa aliambia Shirika la Habari la AFP.[email protected] ",kimataifa
"KAMPALA, UGANDAWANAUME nchini Uganda wameonywa dhidi ya kupima chembechembe za uhusiano wa damu (DNA) kujua ikiwa watoto ni wao au ni wa wanaume wengine. Simon Peter Mudeyi, Msemaji wa Idara ya Uhamiaji Uganda katika Wizara ya Mambo ya Ndani, alisema hatua hiyo inavunja ndoa.Onyo lake linajiri baada ya kuripotiwa kuwa wanaume 32 Uganda walifutilia mbali pasipoti za ‘watoto’ wao.“Ikiwa huwezi kustahimili matokeo ya DNA, heri usifanye. Wewe tunza mtoto wako. Ikiwa mama yako bado yuko hai, huenda ukaambiwa kuwa unayemfahamu kuwa baba yako siye. Unapaswa kujua kwamba mwanamume mwingine anaweza kuwa analea mtoto wako pia kwa hivyo usichukulie mambo haya ya DNA kibinafsi,” akasema Bw Mudeyi.Katika mazungumzo mengine kwenye kituo cha televisheni cha Urban nchini Uganda, Bw Mudeyo pia alisimulia hadithi ya tajiri ambaye alikuwa na watoto 15 na kumtenga mtoto wake mmoja.Mtoto huyu mmoja ambaye ni wakili alipinga madai ya baba yake na kuthibitisha kwamba alikuwa mmoja wa warithi halali.Ilibainika kuwa kati ya watoto 14, wanne tu akiwemo yule aliyeachwa nje ndio walikuwa watoto wa kibayolojia wa tajiri huyo.Hivi sasa, kuna mjadala wa kupima DNA unaendelea nchini Uganda baada ya wanaume 32 kutembelea Idara ya Uhamiaji kufuta pasipoti za watoto wanaoamini sio wao.Daily Monitor iliripoti kwamba wanaume hawa walibaini watoto hawa si wao kibaolojia.Hata hivyo, Bw Mudeyi aliambia walalamishi hao kwamba pasi hizo haziwezi kufutwa isipokuwa waende kwa Mamlaka ya Usajili wa Vitambulisho vya Kitaifa ili kubadilisha maelezo yao.Zaidi ya hayo, wanaume kadhaa wamekuwa wakienda kwa Wizara ya Mambo ya Ndani wakiwa na vitu kama vile nywele, kucha na sampuli za damu ili kuchukuliwa vipimo kubaini ikiwa wanawalea watoto wao halali au la. Baadhi ya watu wametoa maoni yao kuhusiana na mjadala huo wa kupima DNA.Uaminifu Kulingana na Jordan Turyatunga, hatua ya kuchukua DNA ni muhimu kwa kuwa itakuonyesha ikiwa mke wako ni mwaminifu au la.“Hatua ya wanaume kupima DNA Uganda haifai kuchukuliwa kuwa ya mzaha. Inafunua hali halisi za wale wanaochukuliwa kuwa wake waaminifu,” akasema Turyatunga.Naye Grace Nakirijja Lwanga alisema, “Kwa kuwa suala la DNA linazidi kuenea, tunahitaji kuasisi mfumo huo. Chochote kinachofanyika kinapaswa kuwa kwa maslahi ya mtoto.”Kwa upande wake, Nsimenta Isaac alisema hakuna haja mwanaume kumlea mtoto ambaye si wake.",kimataifa
"UJASIRI wa kundi la Wagner wa kutaka kudhibiti ngome za wanajeshi nchini Urusi mnamo Jumamosi ulitishia uthabiti nchini humo na kuibua hisia mseto kote ulimwenguni.Hii ni licha ya hakikisho kutoka kwa Waziri wa Mashauri ya Kigeni wa Urusi Sergey Lavrov aliyesema kwamba “kila kitu kiko shwari Urusi.”Waziri wa mashauri ya kigeni wa Kenya Alfred Mutua mnamo Jumamosi alizungumza na Lavrov na kumwelezea kuhusu “hofu ya Kenya kuhusiana na mashambulio yaliyotekelezwa na mamluki wa Wagner.”“Nimeongea na Waziri wa Masuala ya Kigeni wa Urusi Sergey Lavrov kuhusiana na habari za mashambulizi yanayotekelezwa na kundi moja la mamluki. Amenijuza kuhusu hali nchini humo na kunihakikishia kuwa serikali ya Urusi inadhibiti hali na kila kitu kiko sawa. Nimemweleza kuhusu hofu na matarajio yetu,” Dkt Mutua akasema kwenye taarifa fupi kupitia akaunti yake ya Twitter.Rais wa Urusi Vladimir Putin mnamo Jumamosi alielezea juhudi za kundi la Wagner la kuondoa mamlakani viongozi wa kijeshi wa Urusi kama “tishio kubwa kwa Urusi” na kutoa wito kwa raia kudumisha umoja.“Machafuko yoyote ya ndani ni tishio kwetu kama taifa. Hili ni pigo kwa watu wetu,” Putin akasema kwenye taarifa iliyopeperushwa moja kwa moja kupitia runinga ya kitaifa ya Urusi.Akaongeza: “Vita hivi, wakati hatima ya watu wetu inaamuliwa, vinahitaji umoja wa vikosi vyote vya kijeshi na umoja wa raia.”Rais huyo aliungama Jumamosi kwamba “hali ngumu” ilishuhudiwa katika jiji la Rostov-on-Don lililoko kusini mwa Urusi ambako kundi la Wagner lilitwaa udhibiti wa vituo vikuu vya kijeshi katika jitihada zao za kung’oa mamlakani wakuu wa wanajeshi hao.“Hatua madhubuti zitachukuliwa kuleta uthabiti jijini Rostov-on-Don,” Putin akasema.Mnamo Juni 25, mamluki wa Wagner walirudi kwa kambi zao, baada ya Putin kumuepushia kiongozi wao Yevgeny Prigozhin uwezekano wa kufunguliwa mashtaka ya uhaini na kukubali akimbilie nchini Belarus.Rais wa Belarus Alexander Lukashenko ambaye tokea mwanzo alisema alikuwa mstari wa mbele kuzima maasi hayo, amesema leo Jumanne, Juni 27, 2023 kwamba mgogoro baina ya wanajeshi wa Urusi na mamluki wa Wagner ambao umekuwepo kwa muda mrefu, haukushughulikiwa ipasavyo.Mamluki hao ambao wamekuwa wakisaidia Urusi kupambana na Ukraine, wanadai kwamba jeshi la Urusi limekuwa likishambulia ngome zao ili kutokomeza kundi hilo.",kimataifa
"SAFARI iliyokuwa ya furaha ya kutaka kubaini kilichozamisha meli ya kihistoria ya Titanic iliyozama miaka 110 iliyopita iligeuka kuwa janga.Safari hiyo iliyoaminiwa kuwa salama, iliwahusisha mabilionea wanne pamoja na mwana wa mmoja wao, na ilianza Jumapili mwendo wa saa kumi na moja alfajiri, kabla ya kuishia kwa majonzi tele.Nyambizi hiyo yenye urefu wa futi 21 iliyobandikwa jina Titan, ilinuia kuwapeleka watano hao kuona mabaki ya meli ya Titanic na kubaini kilichoizamisha.Kulingana na Kikosi cha Coast Guards Amerika, nyambizi hiyo ilipoteza mawasiliano na meli iliyokuwa ikiisaidia, muda wa saa mbili baada ya kuanza safari katika Atlantiki ya Kaskazini Juni 18.Waliokuwa kwenye nyambizi hiyo ni Stockton Rush, Mkurugenzi Mtendaji wa OceanGate mwenye umri wa miaka 61, mfanyabiashara wa Uingereza na Pakistan Shahzada Dawood, 48, na mwanawe Suleman, 19, na mfanyabiashara wa Uingereza Hamish Harding, 58 pamoja na Paul-Henry Nargeolet,77, aliyekuwa mpigambizi wa zamani wa jeshi la wanamaji la Ufaransa.Kulingana na shangazi ya Suleman, mwana huyo alikuwa na uoga wa kuendelea na safari hiyo, ila baadaye akabadili msimamo.“Dawood ambaye alikuwa kwenye chombo hicho pamoja na babake, mfanyabiashara Shahzada Dawood, alikuwa na hofu ya kuendelea na safari hiyo. Hata hivyo, alikubali kwenda na baba yake ili kusherehekea Siku ya Baba,” akasema shangaziye Suleman.Vifusi vilivyopatikana wakati wa msako wa chombo hicho, vinaonyesha kuwa huenda nyambizi hiyo ilipata ajali mbaya baada ya kufika karibu na vifusi vya meli hiyo ya kihistoria ya Titanic.“Tunatoa rambirambi zetu za dhati kwa marafiki na wapendwa wa watano hao,” akasema afisa John Mauger.Kampuni ya OceanGate Expeditions, inayomiliki nyambizi hiyo, ilisema katika taarifa kwamba watu wote watano waliokuwa ndani, wamekufa.Baadhi ya nchi zilizohusika katika mchakato wa kutafuta vifusi vya nyambizi na miili ya waathiriwa wa Titan ni Canada, Amerika, Uingereza na Ufaransa.Kikosi cha Coast Guards, kilidokeza Alhamisi kuwa usakaji wa vifusi vya chombo hicho utakuwa mgumu kutokana na presha ya maji.",kimataifa
"LAGOS, NigeriaSHULE moja viungani mwa jiji la Lagos nchini Nigeria imewashangaza wengi kwa kubuni njia ya kipekee ya kusuluhisha shida ya ukosefu wa karo inayowasibu wanafunzi wake.Shule hiyo ya My Dream Stead School iliyoko katika kitongoji cha Ajegunle inakubali aina mbalimbali za taka kama karo. Shule hiyo ni mojawapo ya shule 40 za karo ya chini viungani wa Lagos.Mwanafunzi Fawas Adeosun ni mmoja wa wanafunzi kutoka familia za kipato cha chini ambaye amefaidi kutokana na mpango huo baada ya mamake, Fatimoh, kuruhusiwa kumlipia karo kwa njia hiyo.Kwa miaka minne iliyopita, shirika moja la kimazingira kwa jina African Cleanup Initiative limekuwa likikusanya chupa, mikebe, na chupa za plastiki zinazoletwa katika shule hiyo ya My Dream Stead na wazazi na kuziuza kwa kampuni za kutengeneza bidhaa za matumizi kutokana na takataka.Pesa zinazopatikana kutokana na mauzo ya taka hizo zinatumika kulipa mishahara ya walimu, kununua sare za wanafunzi, vitabu na kalamu miongoni mwa mahitaji mengine.Mpango huo unalenga kupunguza idadi ya watoto wasioenda shuleni sambamba na kupunguza mrundiko wa taka katika barabara za Lagos, akasema Alexander Akhigbe, mwanzilishi wa kundi hilo la uhifadhi wa mazingira.Karo ya masomo katika shule ya My Dream Stead ni dola za Amerika 130 (Sh18,800) kwa mwaka. Shule hiyo inaendelea kupanuka baada ya kukamilishwa kwa jengo lingine ambalo litasitiri wanafunzi 120.Shule huyo ilianzishwa mnamo mwaka wa 2019 kwa watoto saba pekee.Nyakati za asubuhi, Mama Fatimoh na mwanawe Fawas kwa pamoja hubeba magunia ya taka mabegani mwao kuelekea shuleni humo.Taka hizo hupimwa uzani na mauzo yake hujumuishwa kwenye akaunti ya karo ya Fawas.“Nyakati fulani akitaka kununua vazi la michezo, shule itanijulisha kuhusu kiasi cha taka cha kuleta ili kitosheleze ununuzi wa vazi hilo,” akasema Fatimoh ambaye ni msusi mwenye umri wa miaka 48. Yeye ndiye hugharimia malezi ya wanawe kivyake.Tafsiri: CHARLES WASONGA",kimataifa
"UINGEREZA mwaka 2022 ilirekodi idadi kubwa ya visa vya ugonjwa wa kisonono na kiwango cha juu zaidi cha kaswende kuwahi kuripotiwa kwa miongo kadhaa huku magonjwa ya zinaa (STIs) yakiongezeka, Shirika la Usalama la Afya la Uingereza lilisema Jumanne.Kuongezeka kwa magonjwa ya zinaa kulikuwa zaidi kati ya vijana wenye umri wa miaka 15 hadi 24, ambao walichangia sehemu kubwa zaidi.Kulikuwa na wagonjwa 82,592 wa ugonjwa wa kisonono mwaka 2022, ongezeko la asilimia 50 na idadi kubwa zaidi ya kila mwaka kuripotiwa, kulingana na shirika hilo, linalojulikana kama UKHSA.Wakati huo huo, maambukizi ya kaswende yaliongezeka hadi 8,692, ongezeko la asilimia 15 tangu 1948, shirika hilo lilibainisha.Kulingana na shirika hilo, kulikuwa na maambukizi mapya 392,453 ya magonjwa ya zinaa yaliyogunduliwa miongoni mwa wakazi nchini Uingereza mwaka 2022, ongezeko la kila mwaka la karibu robo moja.Inafuatia kuongezeka kwa visa mnamo 2021, kwani idadi iliongezeka kufuatia janga la Covid-19 ambalo lilileta kushuka kwa magonjwa ya zinaa kwa sababu ya ‘lockdown’ ya muda mrefu mwaka 2020.“Idadi ya watu waliotembelea daktari, uchunguzi wa afya ya ngono na utambuzi wa magonjwa ya zinaa katika kipindi cha 2020 na 2021 ni ya chini kuliko miaka iliyopita, kwa hivyo mwelekeo wa utambuzi kati ya 2021 na 2022 lazima utafsiriwe katika muktadha huo,” UKHSA ilibaini.Kisonono kinaongezeka kwa watu wa rika zote, lakini kuenea kwake kulikuwa juu zaidi mwaka 2022 miongoni mwa kundi hilo, shirika hilo lilisema.Kaswende ya kuambukiza ilikuwa ikiongezeka kati ya mashoga, au watu wa jinsia moja wanaofanya ngono.Shirika hilo lilisisitiza umuhimu wa watu kufanya ngono salama, likibainisha “kondomu ni ulinzi bora” dhidi ya magonjwa ya zinaa huku likihimiza upimaji wa mara kwa mara.Hamish Mohammed, mshauri mtaalam wa magonjwa katika UKHSA, alisema: “Magonjwa ya zinaa sio tu usumbufu — yanaweza kuwa na athari kubwa kwa afya yako na ya washirika wowote wa ngono.”",kimataifa
"TAKRIBAN watu 288 walifariki na mamia kujeruhiwa Ijumaa baada ya kutokea kwa ajali ya treni tatu zilizogongana nchini India, maafisa wamesema Jumamosi, hii ikiwa ajali mbaya zaidi ya treni kutokea nchini humo kwa kipindi cha miaka 20.Mabaki ya treni hizo yametapakaa karibu na eneo la ajali mjini Balasore katika jimbo la mashariki la Odisha.Matone ya damu yametapakaa kila mahali kwenye mabaki ya treni.Mtafiti Anubhav Das ameambia AFP kwamba alikuwa ndani ya treni kwenye behewa la nyuma kabisa aliposikia sauti kali masikioni japo kwa umbali.Behewa lake limesalia wima na akaruka nje bila jeraha.“Nimeona matone ya damu, miili ikiwa imefinyika na pia mwanamume mmoja akiwa na jeraha baya mkononi akisaidiwa na mwanawe wa kiume,” amesema manusura huyo mwenye umri wa miaka 27.“Nimesahau idadi kamili ya miili niliyohesabu kabla ya kuondoka kwenye eneo la ajali. Ninahisi kana kwamba nina hatia.” Naye manusura mwingine Arjun Das amekiambia kituo cha televisheni cha Bengali kwamba alisikia sauti ya kishindo kabla ya kuanza kuona watu wakianguka. Ameruka hadi nje ya treni.“Watu walikuwa wanapiga usiyahi, wakiomba usaidizi,” amesema.Ajali ilitokea wakati treni kutoka mji wa kiteknolojia wa Bengaluru ikielekea Kolkata ilipotoka kwenye njia yake ya reli, na kuanguka kwenye reli nyingine. Dakika chache baadaye garimoshi la Coromandal Express likitoka Kolkata na kuelekea Chennai limegonga lile garimoshi la kwanza, huku mabehewa yake yakiyumba na kugonga treni la tatu lililokuwa limeegeshwa karibu na mahala hapo.Shughuli za uokozi zinaendelea leo Jumamosi.Mkurugenzi mkuu wa zimamoto Odisha Sudhanshu Sarangi amesema idadi ya walioangamia ni 288 ingawa inahofiwa huenda idadi ikapanda zaidi na hata kugonga 380.“Watu wengi waliopelekwa hospitalini wanafariki na hata hapa tunaendelea kutoa miili zaidi kwenye mabaki,” Sarangi ameambia AFP.Waziri Mkuu wa India Narendra Modi ametua katika eneo la ajali kwa helikopta mnamo Jumamosi na alikuwa ameratibiwa kuwatembelea manusura waliolazwa katika hospitali kadha huko Balasore. Awali, Modi alikuwa ameandika kwenye ukurasa wake wa Twitter kwamba anahuzunika.“Katika kipindi hiki kigumu, ninaomboleza na familia zilizopoteza wapendwa wao,” amesema Modi.Akaongeza: “Waliojeruhiwa wapate afueni ya haraka.”",kimataifa
"RAIS wa Amerika Joe Biden mnamo Alhamisi alijikwaa na kuanguka baada ya kuongoza hafla ya kufuzu kwa wanajeshi katika Chuo cha Mafunzo ya Kikosi cha Wanajeshi wa Angani mjini Colorado, Amerika.Wanajeshi na walinzi wake walichukua hatua za haraka kumsaidia na kumnyanyua Rais huyo mwenye umri wa miaka 80.Hata hivyo, aliwahakikishia walinzi wake kwamba hakuumia huku akiwaonyesha kifaa ambacho kilimtega.Baadaye alitembea bila kusaidiwa hadi kwa kiti chake huku akitabasamu.Awali, Rais Biden alikuwa amewahutubia maafisa wa kijeshi wa cheo cha Cadet waliofuzu kwa shahada za diploma baada ya kupokea mafunzo katika chuo hicho.Alitumia muda wa dakika 90 akipeana vyeti vya kufuzu na kuwapongeza mamia ya wanajeshi.“Rais yuko sawa. Kifaa cha kushikilia kipaza sauti ndicho kilimtega alipokuwa akiondoka jukwaani,” msemaji wa Ikulu ya White House Ben LaBolt akaandika katika mtandao wa Twitter.Rais Biden hakujibu maswali kutoka kwa wanahabari baada ya kisa hicho na aliondoka Colorado saa moja baada ya tukio hilo.Hii sio mara ya kwanza kwa rais huyo kuanguka hadharani. Kwa mfano, mwaka 2022 alianguka alipokuwa akiendesha baiskeli mjini Delaware. Pia amewahi kuonekana akiteleza na kuanguka kwenye ngazi akiabiri ndege rasmi ya rais wa Amerika, maarufu kama Airforce One.Licha ya visa hivyo, madaktari wa Rais Biden wanasema ni buheri wa afya na anaweza kuendelea kutekeleza majukumu yake.Kiongozi huyo ametangaza kuwa atatetea kiti chake katika uchaguzi wa urais utakaofanyika mnamo Novemba 2024.TAFSIRI: CHARLES WASONGA",kimataifa
"HARARE, ZIMBAMBWEBUNGE la Zimbabwe mnamo Jumatano lilipitisha sheria yenye utata ambayo inalenga kuwaadhibu raia “wasioonyesha uzalendo”.Aidha, hatua hiyo ya kisheria inakinzana na ahadi ya Rais Emmerson Mnangagwa aliyotoa ya watu kuwa huru zaidi.Chama tawala cha Rais Mnangagwa, ZANU-PF, kilitumia wingi wa wabunge wake kupitisha Mswada wa Marekebisho ya Sheria ya Jinai (Codification and Reform) 2022.Mswada huo umejulikana sana kama Mswada wa Uzalendo.Sheria ambayo imekuwa ikitumika tangu uchaguzi wa 2018 ilipitishwa siku iyo hiyo ambapo rais huyo mwenye umri wa miaka 80 alitangaza Agosti 23 kuwa tarehe ya uchaguzi mkuu. Uchaguzi huo unasubiriwa kwa hamu kubwa nchini humo.Taarifa ya Baraza la Mawaziri mwaka 2022 ilisema: “Mswada wa Marekebisho ya Sheria ya Makosa ya Jinai (Mswada wa Marekebisho ya Kanuni na Marekebisho, 2022, unaongeza vifungu vya Sheria ya Makosa ya Jinai katika masuala yanayohusiana na mamlaka ya nchi hiyo kupitia kuharamisha mienendo ambayo inadhoofisha mamlaka ya Zimbabwe, utu, uhuru na maslahi ya taifa.”Mswada huo sasa utawasilishwa kwa Seneti, ambayo pia inaongozwa na ZANU-PF, kabla ya Rais Mnangagwa kutia saini kuwa sheria.Kando na hayo, Waziri wa zamani wa Fedha, Tendai Biti alisema Mswada huo unachukiza na kuulinganisha na sheria zilizopitishwa na utawala wa kikoloni wa Zimbabwe.“Leo ni siku ya kusikitisha sana baada ya Bunge kupitisha Mswada wa Uzalendo jioni ya leo,” Bw Biti alisema mnamo Jumatano.Aliongeza kwamba sheria hiyo mpya ni sheria ambayo haijawahi kushuhudiwa na ambayo inalenga kuzuia uhuru wa kujumuika, kukusanyika na kuzungumza kwa raia yeyote anayefanya mkutano na serikali ya kigeni.Aidha Biti alihoji kwamba hata utawala wa ubaguzi kwa misingi ya rangi Rhodesia (jina la kikoloni la Zimbabwe) haukupitisha sheria hiyo ya kuchukiza.Kadhalika, serikali imetetea sheria iliyopendekezwa kwa kulinganisha na Sheria ya Logan ya Marekani.Sheria hiyo inaharamisha mazungumzo ya raia wasioidhinishwa na serikali za kigeni kuwa na mzozo na Amerika.Ni watu wawili tu wamewahi kufunguliwa mashtaka ya kukiuka Sheria ya Logan na hakuna hata mmoja wao aliyehukumiwa.Mchungaji Evan Mawarire, ambaye aliongoza maandamano yaliyotikisa utawala wa marehemu Robert Mugabe na kufungwa jela kwa uanaharakati wake, alisema sheria iliyopendekezwa ilikuwa shambulio dhidi ya uhuru wa kujieleza na kujumuika.",kimataifa
"AMERIKA imefutilia mbali visa ya spika wa bunge la kitaifa wa Uganda Anita Among, baada ya kupitisha sheria za kutotambua mashoga na wasagaji nchini humo.Kulingana Asuman Basalirwa, aliyewasilisha mswada huo, ujumbe huo wa kufutilia mbali visa ya sasa ya spika huyo ulithibitishwa kupitia barua pepe.Akinukuu ujumbe huo baada Rais wa Uganda Yoweri Museveni, alipuuzilia mbali shinikizo kutoka kwa mataifa ya magharibi na mashirika ya kutetea haki za kibinadamu kutaka kuunga mkono mswada kupinga ushoga kuwa sheria.“Taifa la Amerika limetupilia mbali visa ya spika wa Uganda. Kwa sasa Anita Among hana visa ya Anerika,” alisema huku akionyesha nakala ya barua pepe hiyo kwa wanahabariKulingana na Basalirwa, spika huyo amehimizwa kupeleka pasipoti yake kwa afisi za Ubalozi wa Amerika kupitia wizara ya mambo ya nje kwa ajili ya marekebisho ya visa yake.“Nadhani walikuwa wanatafuta visa yangu lakini hawakuipata na hivyo mwathiriwa wa kwanza akawa spika,” alisema mbunge huyo wa manispa ya Bugiri.Klulingana na sheria ya sasa  ya uganda, wale wanaoshiriki ushoga wanakabiliwa na adhabu kali ambayo inaweza kujumuisha kifungo cha maisha.Siku ya Jumatatu, Mei 29, 2023 Among alitangaza kuwa  bunge  litasimama kidete  kukuza maadili ya watu wa Uganda.“Sasa ninawahimiza watekelezaji wajibu chini ya sheria kutekeleza mamlaka waliyopewa katika Sheria ya kupinga Ushoga. Wananchi wa Uganda wamezungumza na ni wajibu wenu sasa kusimamia sheria kwa haki na udhabiti,” alisema kupitia mtandao wake wa Twitter. ",kimataifa
"KHARTOUM, SUDANMASHAMBULIO makali ya anga yametokea maeneo ya kusini mwa jiji kuu la Sudan, Alhamisi huku mapigano yakipamba moto karibu na kambi ya kijeshi.Kwa mujibu wa walioshuhudia, mapingano hayo yamesababisha zaidi ya watu milioni moja kutoroka makwao na kuwaacha wakaazi wa Khartoum wakihangaika.Mashambulio ya anga ya jeshi yanayolenga kikosi cha Rapid Special Forces (RSF) yalisikika katika vitongoji kadhaa vya makazi kusini mwa Khartoum.Zaidi ya hayo, eneo lingine lililolengwa ni pamoja na karibu na kambi ya Taiba, wakati kikosi cha polisi cha akiba kilichoshirikiana na jeshi kikipambana na RSF uwanjani, mashahidi walisema.Baada ya maapigano kuzuka tena mnamo Jumatatau wiki hii, Jeshi limetumia zaidi nguvu za anga na silaha nzito wakati likijaribu kuwarudisha nyuma RSF.Kundi la RSF ambayo lilikuwa lemeenea katika maeneo makubwa ya Khartoum na miji inayopakana nayo ya Bahri na Omdurman katika mto Nile baada ya mapigano kuzuka Aprili 15.“Mashambulio ya mabomu na mapigano hayakomi na hakuna njia ya kutoroka kutoka kwa nyumba zetu. Pesa zetu zote zimeishwa,” Bw Salah el-Din Othman, mkaazi wa Khartoum mwenye umri wa miaka 35 akasema.Bw Othman aliongeza kwamba licha ya watu kutaka watoroke makwao, wenyeji wanahofia magenge ya waporaji watapora mali kutoka kwa nyumba zao.“Hata kama tutafanikiwa kutoka nje ya nyumba zetu, tunaogopa kwamba magenge yatapora kila kitu ndani ya nyumba … tunaishi katika jinamizi la woga na umaskini.”Isitoshe, ghasia pia zimepamba moto eneo la Darfur magharibi mwa Sudan na katika Jimbo la Kordofan Kaskazini, na maeneo mengine ya nchi, lakini mzozo wa madaraka umekuwa ukilenga mji mkuu.Mkuu wa jeshi, Abdel Fattah al-Burhan na kamanda wa RSF Mohamed Hamdan Dagalo, anayejulikana kama Hemedti, wanakisiwa kusalia Khartoum wakati wote wa mapigano.Mnamo Jumatatu wiki hii, jeshi lilitoa mkanda wa video ukimuonyesha Burhan akiwa amevalia magwanda ya kivita ya jeshi akisalimiana na wanajeshi katika kile kilichoonekana kuwa makao makuu ya jeshi katikati mwa jiji la Khartoum.Kadhalika, kulingana na makadirio ya hivi punde, zaidi ya watu 840,000 wwametoroka makwao nchini Sudan huku watu wengine zaidi ya 220,000 wakiripotiwa kutorokea nchi jirani.a Hemedti, wanakisiwa kusalia Khartoum wakati wote wa mapigano.Mnamo Jumatatu wiki hii, jeshi lilitoa mkanda wa video ukimuonyesha Burhan akiwa amevalia magwanda ya kivita ya jeshi akisalimiana na wanajeshi katika kile kilichoonekana kuwa makao makuu ya jeshi katikati mwa jiji la Khartoum.Kadhalika, kulingana na makadirio ya hivi punde, zaidi ya watu 840,000 wametoroka makwao nchini Sudan huku watu wengine zaidi ya 220,000 wakiripotiwa kutorokea nchi jirani.Mpango wa Chakula Duniani (WFP) umesema timu yake iko kwa majimbo sita nchini Sudan ikilenga kusaidia watu 4.9 milioni walio katika hatari kubwa ya kukosa chakula, pamoja na wale wanaotorokea nchi jirani za Chad, Misri na Sudan Kusini.",kimataifa
"WINDHOEK, NAMIBIAMATAIFA ya Kusini mwa Afrika yamekubali kupeleka wanajeshi kusaidia katika kukomesha mapigano mashariki mwa Jamhuri ya Kidemokrasia ya Congo (DRC) ambako makundi ya wapiganaji yamekuwa yakiwahangaisha raia kwa miongo kadha.Mkutano maalum wa Jumuiya ya Ustawi wa Mataifa ya Kusini mwa Afrika (SADC) ulikubaliana kwamba wanajeshi watumwe DRC “kulinda usalama na kurejesha amani.”Mkutano huo ulihudhuriwa na marais wa nchi wanachama wa jumuiya hiyo kama vile Afrika Kusini, Angola na Tanzania. Rais Felix Tshisekedi wa DRC pia alihudhuria mkutano huo uliofanyika jijini Windhoek, Jumatatu.Wengine waliokuwepo ni Rais Cyril Ramaphosa wa Afrika Kusini, Samia Suluhu Hassan wa Tanzania na mawaziri kadha kutoka mataifa wanachana wa SADC. Hata hivyo, taarifa iliyotolewa baada ya mkutano huo haikutaja idadi ya wanajeshi watakaotumwa DRC wala kutaja ni lini wanajeshi hao watatumwa.Makundi ya wapiganaji yameendesha mapigano mashariki mwa DRC, kwenye utajiri wa madini, kwa muda wa miongo mitatu.Kundi la M23, mojawapo ya makundi hayo, liliteka sehemu kubwa katika mkoa wa Kivu Kaskazini, tangu lilipoanzisha tena mapigano mwishoni mwa 2021.Mapigano hayo yamechangia zaidi ya watu milioni moja kutoroka makwao, kulingana na Afisi ya Umoja wa Mataifa (UN) kuhusu Ushirikishi wa Misaada ya Kibinadamu.Baadhi ya wanajeshi kutoka mataifa matatu ya SADC—Afrika Kusini, Tanzania na Malawi- tayari wamekuwa wakiendesha shughuli za kiusalama mashariki mwa DRC tangu 2013.Wanajeshi hao wamekuwa wakihudumu chini ya mwavuli wa kikosi cha UN cha kulinda amani nchini DRC, MONUSCO.“Afrika Kusini iko tayari kuchangia katika kuimarishwa kwa wanajeshi wa kikanda ambao wanasaidia kuleta amani mashariki mwa DRC,” Rais Ramaphosa akasema kwenye taarifa.Hatua ya mataifa ya SADC kutuma wanajeshi eneo hilo itapiga jeki wanajeshi wa mataifa wanachama wa mataifa ya Afrika Mashariki (EAC) ambao wamekomboa maeneo mengine yaliyodhibitiwa na wapiganaji wa M23 tangu Desemba 2022.Lakini hadi wakati huu wanajeshi hao wameshindwa kuzima kabisa mapigano ya M23, hali ambayo imewakera wakazi wa DRC.Kikosi cha wanajeshi wa EAC kinashirikisha wanajeshi kutoka mataifa ya Burundi, Kenya, Uganda na Sudan Kusini.“Ipo haja kwa SADC kufanyakazi kwa pamoja na Jumuiya ya Afrika Mashariki na makundi mengine ya kikanda ili kuimarisha juhudi zetu za kuisaidia serikali na watu wa DRC,” Rais wa Namibia Hage Geingob aliambia mkutano huo.Naye katibu mkuu wa SADC Elias Magosi akasema: “Tumesikitishwa na kudorora kwa usalama mashariki mwa DRC kutokana na mapigano yanayotekelezwa na waasi wa M23 na makundi mengine ya wapiganaji.”“Vita vilivyoendelea ndani ya mwaka mmoja uliopita vinahujumu uhuru na hadhi ya DRC pamoja na mipango yake ya maendeleo huku ikijiandaa kwa uchaguzi mkuu Desemba 2023,” Magosi akaongeza.Alisema hali hiyo inahitaji juhudi za pamoja za mataifa ya SADC na jumuiya zingine za kikanda “ili kurejesha amani na usalama nchini DRC.”",kimataifa
"MFALME Charles III aliyetawazwa jana katika hafla iliyohudhuriwa na viongozi mbalimbali atakuwa Rais na Kiongozi wa nchi 15 ulimwenguni.Mbali na Uingereza na Northern Ireland , Mfalme Charles III atakuwa kiongozi wa nchi 14 kutoka Australia hadi Jamaica zilizokuwa chini ya Himaya ya Harehemu Mama yake, Malkia Elizabeth aliyeaga dunia Septemba 8, 2022.Kufuatia kifo cha Malkia, Mfalme Charles III alitwaa hatamu za uongozi katika nchi wanachama wa Jumuiya ya Madola.Hivyo basi, Mfalme Charles III atakuwa kiongozi wa takriban watu 150 milioni katika Jumuiya ya Madola.Baadhi ya nchi hizi 15 ni pamoja na Uingereza, Antigua, Barbuda, Belize, Caribbean, Australia, New Zealand, Canada, Bahamas, Grenada, Papua New Guinea, Saint Kitts & Nevis, Saint Lucia, Tuvalu na Solomon Islands.Wakati wa utawala wa hayati Malkia Elizabeth, nchi 17 zilijitenga na utawala wa moja kwa moja wa Uingereza.Lakini tangu Mfalme Charles III atwae hatamu za uongozi hakuna nchi kati ya hizo 15 imejiondoaAlipozuru Antigua na Barbuda 2017, Charles III alisema inapasa mataifa wanachama wa Jumuiya ya Madola kusalia kuwa na umoja na mwelekeo mmoja.Katika hotuba yake alisema, “Ni kwa manufaa yetu sote katika Jumuiya ya Madola tujizatiti kujiendeleza na kuhakikisha kuna usalama wa kutosha.”Australia iliyojipatia uhuru wake 1901 imekuwa chini ya uongozi wa Malkia Elizabeth.Malkia Elizabeth alitembelea Australia mara 16 wakati wa utawala wake na watu wa familia yake walitembelea nchi hiyo zaidi ya mara 50.Charles III alitembelea Australia 1983 akiwa ameandamana na mkewe marehemu Diana.Charles III hajawahi zuru Bahamas kirasmi ijapokuwa ametembelea nchi hiyo iliyojipatia uhuru wake kutoka kwa Uingereza 1973.Hali kadhalika, Charles III hajawahi tembelea nchi ya Belize lakini Malkia Elizabeth aliizuru mara mbili, 1985 na 1994.Charles III ametembelea Canada mara nyingi. Canada ilipata uhuru wake kutoka kwa Uingereza 1867.",kimataifa
"WAGENI wa hadhi ya juu jana walihudhuria halfa ya kipekee ya kumtawaza Mfalme mpya Charles III jijini London, Uingereza.Miongoni mwao walikuwa wafalme, viongozi wa nchi na serikali na hata wasanii mashuhuri.Viongozi wa ulimwengu waliongozwa na Waziri Mkuu wa Uingereza Rishi Sunak, mkewe Rais wa Amerika, Jill Biden, aliyewakilishi mumewe Rais Joe Biden na Waziri Mkuu wa Canada Justin Trudeau.Kwa ujumla, miongoni mwa wageni 2, 200 waalikwa kwa sherehe hiyo kulikuwa na marais 100.Kati yao walikuwa ni marais wa nchi ambazo ziliwahi kutawaliwa na Uingereza akiwemo Rais William Ruto wa Kenya.Pia, walikuwemo marais wa nchi 14 za Jumuiya ya Madola na ambazo ziko chini ya Himaya ya Uingereza.Hata hivyo, wengi wa viongozi na marais waliofika Uingereza kwa sherehe ya kutawazwa kwa Mfalme Charles III, hawakuruhusiwa kuingia katika ukumbi wa Kanisa la Canterbury ambako sherehe iliandaliwa.Walilazimika kufuatilia matukio kupitia runinga zilizotundikwa katika kumbi walikoketi.Hata hivyo, mnamo Ijumaa viongozi hao wa nchi na serikali walijumuika na Mfalme Charles III katika kasri la Buckingham.Wakati huo huo, Rais Biden ametuma ujumbe wa pongezi kwa Mfalme Charles III na mkewe Malkia Camilla akielezea matumaini kuwa uongozi wao “utadumisha urafiki kati ya Amerika na Uingereza.”",kimataifa
"MFALME Charles III wa Uingereza na mkewe, Camilla, jana Jumamosi walitawazwa rasmi kama mfalme na malkia wa Uingereza katika Ukumbi wa Westminister Abbey, jijini London kwenye sherehe ya kihistoria.Ni hatua inayoashiria mwanzo mpya katika utawala wa kifalme nchini Uingereza kwa Mfalme Charles, ambaye amesubiri kwa zaidi ya miaka 70 kuchukua usukani.Hafla kama hiyo iliandaliwa nchini humo mnamo 1953, wakati wa kutawazwa kwa marehemu Malkia Elizabeth II, kufuatia kifo cha babake, Mfalme George IV, baada ya kuugua.Wakati huo, Malkia Elizabeth alikuwa ziarani nchini Kenya katika Kaunti ya Nyeri, kwenye Mkahawa wa Treetops, pembeni mwa Msitu wa Mlima Kenya.Mfalme Charles alitawazwa kufuatia kifo cha Malkia Elizabeth II, aliyefariki Septemba 8, 2022 katika Kasri la Balmoral, Uingereza. Charles alitawazwa mbele ya Askofu Justin Welby wa Canterbury kwa mafuta matakatifu na kula kiapo cha wafalme. Baadaye, alivishwa Taji la Kifalme la St Edward’s kichwani mwake na kushangiliwa kwa pamoja na washiriki: “Mungu Mwokoe Mfalme!”Mbele ya wageni 2,300 wakiwemo zaidi ya marais 100 kutoka nchi tofauti, Mfamle huyo aliapa kuzingatia utamaduni wa dini ya Kiprotestanti nchini humo na kuhifadhi haki za Kanisa la Uingereza (Church of England) kama ilivyo kwenye sheria za taifa hilo. Marais hao walijumuisha Rais William Ruto wa Kenya. Rais Joe Biden wa Amerika aliwakilishwa na mkewe, Jill Biden.Maelfu ya watu walikusanyika karibu na jengo hilo kutazama msafara maalumu kutoka Kasri la Buckingham kuelekea Abbey.Msafara huo ulijumuisha wanajeshi 7,000 na bendi 19 za kijeshi—idadi inayotajwa kuwa kubwa zadi tangu kutawazwa kwa Malkia Elizabeth II mnamo 1953.Hafla hiyo, ambayo ilikijita pakubwa katika tamaduni za kanisa la Kianglikana, huwa na umuhimu mkubwa.Ilihusisha Charles kutawazwa, kupewa mavazi maalum ya kifalme na hatimaye kuvishwa. Pia, alisisitiza kujitolea kutekeleza majukumu yake ya kidini na kifalme.Wawakilishi wa Kanisa la England na familia ya kifalme walitangaza heshima yao kwake. Watu tofauti kutoka nchi wanachama wa Jumuiya ya Madola pia walialikwa kutangaza hayo. Kinyume na Charles, Camilla alitawazwa katika hafla fupi kiasi.Baada ya hafla hizo, familia hiyo ilirejea katika Kasri la Buckingham kwenye msafara wa kijeshi.Kinyume na hafla za hapo awali, hafla ya jana Jumamosi ilibadilishwa kidogo ili kuwakilisha imani tofauti, tamaduni na jamii kutoka sehemu tofauti nchini humo.Hafla yenyewe ilikuwa fupi ikilinganishwa na ile ya kumtawaza Malkia Elizabeth 1953.Kando na hafla hiyo, sherehe nyingine zilifanyika katika mataifa ya Australia, Canada, New Zealanda na visiwa vya Guernsey, Jersey na Isle of Man, vinavyodhibitiwa na kutawaliwa na Uingereza.Licha ya utawazo huo kukamilika Jumamosi, sherehe hizo zitaendelea nchini humo hadi kesho Jumatatu.Kutakuwa na tamasha maalumu ya utawazo leo Jumapili katika Kasri la Windsor, ambako wawakilishi wa mashirika ya Charles na Camilla ya kuisaidia jamii watahudhuria. Raia wa kawaida pia wataruhusiwa kushiriki.Mpango mwingine, unaoitwa The Big Help Out unaolenga kuwahamasisha watu kushiriki katika mikakati ya kuisaidia jamii utafanyika katika Windsor Castle kesho Jumatatu na utapeperushwa moja kwa moja kwenye runinga na kupitia mtandao.Kutakuwa na nishani maalum za uapisho zitakazotolewa nchini Uingereza na Canada.",kimataifa
"COVID-19 si tena janga la dharura kimataifa, Shirika la Afya Duniani (WHO) limetangaza Ijumaa, Mei 05, 2023 kuashiria hatua kubwa iliyopigwa tangu ugonjwa huo kugunduliwa Wuhan, China mnamo Desemba 2019.Mkurugenzi Mkuu wa WHO Tedros Adhanom Ghebreyesus ametangaza kwamba shirika hilo kama tu mataifa kote ulimwenguni limejifunza mengi kuhusu namna ya kukabiliana na majanga ya afya.“Jana (Alhamisi) Kamati ya Dharura ya Janga la Covid-19 ilikutana kwa mara yake ya 15 na ikanipendekezea kwamba nitangazia umma wote wa ulimwengu kwamba Covid-19 si tena janga la dharura kimataifa. Nimekubali ushauri huo. Kwa matumaini makubwa ninatangaza kwamba Covid-19 si tena suala la dharura kote ulimwenguni,” amesema Ghebreyesus.",kimataifa
"KIGALI, RWANDAWATU 130 wamefariki kutokana na mafuriko yaliyosababishwa na mvua kubwa katika maeneo ya magharibi na kaskazini mwa Rwanda.Maelfu wameachwa bila makao.Televisheni ya taifa ya Rwanda ilitangaza kuwa juhudi za kuwaokoa na kuwatafuta watu waliokwama kwenye nyumba zao zinaendelea. Waathiriwa hao, ikiwa ni pamoja na familia ya watoto watatu na mama yao, waliuawa na maporomoko ya udongo na nyumba katika milima eneo hilo.Rwanda kwa kawaida hupata mvua kubwa na mvua ya mawe kati ya Januari na Aprili, ambayo mara nyingi husababisha maafa hasa wale wanaoishi katika maeneo hatari (karibu na milima). Mjini Kigali, familia 27,000 bado zinaishi katika maeneo yenye hatari kubwa, ambapo maafa huwa kila mara mvua inaponyesha. Vifo vilivyotokana na mafuriko ya hivi punde vinaleta idadi ya watu waliopoteza maisha tangu Januari 2023 kufika 169. Vituo vya kutoa misaada ya dharura vimeanzishwa ili kuwasaidia wale waliopoteza makazi yao.Waziri wa Usimamizi wa Masuala ya Dharura, Marie Solange Kayisire, alisema kwamba mafuriko ya hivi punde yalitokana na mvua iliyonyesha milimani na kwamba waathiriwa sio tu familia zinazoishi katika maeneo hatari.“Angalau kesi 408 za maafa zimerekodiwa katika kipindi hiki. Hizi ni pamoja na matukio 107 ya kimbunga, mvua 66, migodini (3), radi (77), maporomoko ya udongo (7), nyumba kubomoka (13), mvua ya mawe (8) mafuriko 29 pamoja na moto 98. Shirika la Hali ya Hewa la Rwanda lilitoa utabiri wa hali ya hewa wa Mei, ukionyesha mvua ya juu zaidi ya wastani kati ya 50mm na 200mm kote nchini.Utabiri huo ulisema kuwa siku 10 za kwanza za Mei 2023 zingekuwa na kiwango cha juu cha mvua katika maeneo mengi ya mkoa wa kaskazini magharibi kati ya 175mm na 200mm. Wilaya nne za Ngororero, Rubavu, Nyabihu, Rutsiro na Karongi ziliathiriwa na mvua kubwa iliyonyesha usiku wa Mei 2. Kulingana na utabiri wa hali ya hewa, wilaya za Rulindo, Gakenke na Gicumbi pia huenda zikashuhudia mvua kubwa karibuni.",kimataifa
"BANGKOK, ThailandMMOJA wa wale wanaopigiwa upatu kushinda katika uchaguzi mkuu wa Thailand jana Jumatano alitaja mwanawe mchanga kama “silaha ya kisiri” alipowasilisha mtoto huyo wa kiume kwa wanahabari baada ya kujifungua wiki mbili kabla ya siku ya kura.Paetongtarn Shinawatra, binti ya Waziri Mkuu wa zamani wa Thailand, Thaksin Shinawatra, aliapa kurejea kampeni kuelekea uchaguzi utakaofanyika Mei 14. Alijifungua mtoto huyo wa kiume mnamo Jumatatu.Shinawatra, 36, ameshikilia nambari moja au mbili katika kura za utafiti wa maoni kuhusu nani anapendelewa na wapigakura wengi kuwa Waziri Mkuu.Aidha, chama chake, Pheu Thai Party, chenye sifa za vuguvugu lililoanzishwa na babake, kinaongoza katika kura za maoni zilizoendeshwa na mashirika mengi ya utafiti.“Naamini vitu vizuri huja na watoto, kwa hivyo hii ni baraka kwa familia yangu,” Shinawatra aliwaambia wanahabari katika hospitali ya Praram 9 jijini Bangkok.“Watoto wangu ni siri yangu ya nguvu ya kufanya na kuishi maisha,” akaongeza.Tafsiri: CHARLES WASONGA",kimataifa
"ASMARA, ERITREARAIS wa Eritrea Isaias Afwerki ametangaza kuwa mipaka ya nchi yake imefunguliwa kuruhusu raia wa Sudan na wale wa mataifa mengine wanaotoroka vita Sudan kuingia nchini humo.“Eritrea imefungua mipaka yake na itaendelea kuwapokea raia wake na wale wa Sudana pamoja na raia wa mataifa mengine waliathirika na vita nchini Sudan. Itawapa msaada wowote wa kibinadamu kadri ya uwezo wake,” akasema Rais Isaias.Kiongozi huyo alitoa tangazo hilo kwenye mahojiano yaliyopeperushwa moja kwa moja kupitia runinga ya kitaifa ya Eritrea Jumatatu usiku.Aidha, aliongea kwa Kiarabu kusisitiza kujitolea kwa Eritrea kusimama na raia wa Sudan huku akitoa ujumbe wa heri njema kwa watu wa Sudan. Alisema Sudan ilitoa hifadhi kwa raia wa Eritrea wakati wa vita vya ukombozi vilivyodumu miongo kadha.Tafsiri: CHARLES WASONGA",kimataifa
"MICHIGAN, AMERIKAMVULANA mwenye umri wa miaka 13 aliibuka shujaa baada ya kuchukua usukani dereva wa basi la shule alipopoteza fahamu.Tukio hilo la Jumatano limetokea tineja Dillon Reeves aliponyanyuka na kuchukua udhibiti mara baada ya kuona dereva amezirai.Mara moja kijana alisimamisha basi la shule akitumia breki ya mkono, amesema polisi Robert Livernois.Kwa mujibu wa video iliyotolewa na maafisa, basi la shule ya Lois E. Carter Middle School lilidhibitiwa vilivyo na kijana huyo ambaye hata diwani Jonathan Lafferty amemsifu kwenye ukurasa wake wa mtandao wa kijamii wa Facebook.“Kijana Dillon Reeves wa Gredi ya Saba ni kielelezo bora na Mji wa Warren unajivunia kazi nzuri aliyofanya,” ameandika Lafferty.Kazi aliyofanya ni nzuri sana maana imeokoa maisha ya wenzake karibu 70.",kimataifa
"KHARTOUM, SudanMILIO ya risasi iliendelea kusikika Ijumaa jioni katika jiji kuu Khartoum ingawa awali, wanajeshi wa vikosi pinzani walitangaza kuwa wangesitisha mapigano kutoa nafasi kwa sherehe za Idd.Wanajeshi waaminifu kwa naibu mkuu wa majeshi Hamda Daglo, ambaye ni kamanda wa kikosi cha Rapid Support Forces (RSF), walisema walikuwa tayari kuruhusu kufunguliwa kwa viwanja vya ndege kutoa nafasi kwa usafirishaji raia wa kigeni kutoka Sudan.Umoja wa Mataifa (UN), Amerika, Uingereza, Japan, Uswisi, Korea Kusini, Uswidi na Uhispania zimesema zinajiandaa kuondoa wafanyakazi wao nchini Sudan wasijeruhiwe katika mapigano hayo ambayo yamedumu kwa wiki moja sasa.Zaidi ya watu 400 wameuawa na maelfu ya wengine kujeruhiwa katika vita hivyo kati ya wanajeshi watiifu kwa Mkuu wa Majeshi Abdel Fattah al-Burhan na wale watiifu kwa naibu wake, Jenerali Hamdan Daglo.UN inasema machafuko Sudan yamesababisha changamoto kubwa za kibinadamu katika taifa hilo ambalo hutegemea chakula cha msaada.Mapigano makali yaliendelea kati ya vikosi pinzani vya wanajeshi katika vitongoji vya wakazi wengi kati na kaskazini mwa Khartoum, mashahidi walisema, huku watu wengi wakisalia manyumbani bila maji, chakula na umeme.Mapigano yaliendelea licha ya wanajeshi wa pande zote mbili kuahidi kuheshimu miito ya Katibu Mkuu wa Umoja wa Mataifa Antonio Guterres na Waziri wa Masuala ya Kigeni wa Amerika Antony Blinken ya kusitisha vita “angalau kwa siku tatu kutoa nafasi kwa sherehe za sikukuu ya Idd ul-Fitr.Blinken alisema viongozi wa kijeshi na wale wa makundi ya kiraia sharti waanzishe mazungumzo ya kurejesha amani Sudan ili kuzuia kusambaratika kwa nchi hiyo.",kimataifa
"HAKIMU wa mahakama moja Kaskazini mwa Nigeria alitoa hukumu ya kifo kwa jogoo mmoja aliyeshtakiwa kwa kuwakosesha majira utulivu.Hakimu Mkuu wa mji wa Kano, Halima Wali, alitoa hukumu hiyo baada ya majirani wawili kuwasilisha kesi mbele yake wakilalamika kuwa jogoo huwakosesha usingizi kwa kuwika “usiku kucha, haswa alfajiri ambapo usingizi huwa mtamu.”Walalamishi hao pia walisema jogoo huyo huwakosesha amani kila mara.Mmoja wa walalamishi hao, Yusuf Mohammed, wa makazi ya Ja’en aliambia mahakama hiyo kwamba kuwika kwa jogoo huyo kila mara kunampokonya haki yake ya kulala.Huku akikiri kuwa jogoo wake ni mwenye kelele nyingi, Isyaky Shu’aibu, mmiliki wa kuku huyo, aliomba mahakama hiyo isitishe utekelezaji wa hukumu hiyo.Hata hivyo, hakimu alipuuzilia mbali ombi hilo baada ya kushawishiwa na walalamishi na kuamuru kwamba jogoo huyo afungiwe na kuchinjwa.Tafsiri: CHARLES WASONGA",kimataifa
"KHARTOUM, SUDANSAUTI za milipuko ya risasi jana ziliendelea kusikika kwa siku ya pili katika mji mkuu wa Sudan, Khartoum, huku madaktari nchini humo wakisema kuwa jumla ya watu 56 wameuawa tangu mapigano kuzuka baina ya vikosi tofauti vya jeshi.Mapigano hayo yaliendelea huku Amerika, Saudi Arabia na Milki ya Kiarabu (UAE) zikizirai pande zinazozozana “kumaliza mapigano hayo mara moja bila masharti yoyote”. Walioshuhudia walisema kuwa kando na Khartoum, milio ya risasi na makombora ilisikika katika miji ya Omdurman na Bahri. Vituo kadhaa vya televisheni vilionyesha moshi ukifuka kutoka sehemu tofauti za Khartoum.Chama cha Kitaifa cha Madaktari cha Sudan kilisema kuwa jumla ya watu 56 wameuawa huku wengine 595 wakijumuisha wanajeshi wakijeruhiwa vibaya tangu mapigano hayo kuanza baina ya jeshi na vikosi vya Rapid Support Forces (RSF) kuzuka mnamo Jumamosi.Vikosi hivvyo vimekuwa viking’ang’ania mamlaka huku makundi tofauti yakiendelea kujadiliana kuhusu mchakato wa kubuni serikali ya mpito tangu mapinduzi ya kijeshi yaliyofanyika 2021.Taharuki hiyo inatokana na hali ya kutoelewana baina ya jeshi, linaloongozwa na Jenerali Abdel Fattah al-Burhan na RSF, linaloongozwa na Jenerali Mohamed Hamdan Dagalo kuhusu vile vikosi vya waasi vinafaa kujumuishwa katika jeshi la kitaifa na upande unaofaa kusimamia mchakato huo.Wanahabari walio katika jiji la Khartoum walisema kuwa hali katika jiji hilo ni tete. Wakazi wengi wamejipata katikati mwa mapigano hayo.“Hali hii haionekani kutulia hata kidogo,” wakaeleza wanahabari.“Tayari, jeshi lishatoa taarifa likisema kuwa halitafanya mashauriano yoyote na Rapid Support Forces (RSF) hadi pale vikosi hivyo vitasambaratishwa na makundi ya wanamgambo kukabiliwa vilivyo.”“Tunaendelea kushuhudia mapigano jijini Khartoum karibu na Ikulu ya Rais,” akaeleza mkazi mmoja.“Tunaweza kusikia milio ya risasi. Tunasikia milio ya makombora pia. Ingali kubainika anayedhibiti Ikulu, kwani kuna makabiliano yanayoendelea kuhusu udhibiti wa kituo cha televisheni cha serikali. Jeshi linasema limechukua udhibiti wake na pia Uwanja wa Kitaifa wa Ndege wa Khartoum.” Mataifa yenye ushawishi duniani—Amerika, Urusi, Misri, Saudi Arabia, Umoja wa Mataifa (UN), Umoja wa Ulaya (EU) na Umoja wa Afrika (AU)—yameomba kusitishwa kwa makabiliano hayo.Kwenye taarifa, Waziri wa Mashauri ya Kigeni wa Amerika Anthony Blinken, alisema kuwa amezungumza na mawaziri wa mashauri ya kigeni wa Saudi Arabia na UAE, ambapo walikubali kuwa “ni muhimu” mapigano hayo kusitishwa mara moja.“Ninamrai Jenerali Abdel Fattah Abdelrahman al-Burhan na Jenerali Mohamed Hamdan Degalo kuchukua hatua kupunguza taharuki na usalama wa raia wote,” akasema.“Njia ya pekee ni kurejea kwa mashauriano yanayounga mkono demokrasia na matakwa ya watu wa Sudan.”",kimataifa
"CARDI B, mwimbaji wa nyimbo za rapu nchini Marekani amemkashifu vikali Dalai Lama, kiongozi wa kidini wa Watibet kwa kumtaka mtoto kumnyonya ulimi.Kwenye ujumbe wake kupitia mtandao wa kijamii wa Twitter, Cardi B alimfokea Lama akisema kuwa dunia imejaa wanyanyasaji wanaowaendea hata watoto.Aliongezea kuwa wanyanyasaji hawa wa kimapenzi huwa majirani, walimu shuleni, watu wenye pesa zao au mamlaka hata kanisani.“Kuwa ukimzungumzia mwanao kila wakati kuhusu mipaka ambayo wanapaswa kuwawekea watu ili wasije wakaumizwa,” akasema.Video ya Lama, 87, ilienea mitandaoni wikendi hii iliyopita huku watu wakikashifu kitendo chake cha kumtaka mtoto wa kiume kumnyonya ulimi.Video hiyo ilionyesha Lama akimbusu kijana huyo kisha akatoa ulimi wake na kumweleza aunyonye.Tabia ya kiongozi huyo wa kidini, imezua mdahalo mkali mitandaoni wanamitandao wakishangaa ni kwa namna gani kiongozi wa hadhi yake anaweza kufanya kitendo cha aina hiyo kwa mtoto.Huku watu wakimkashifu, Lama aliomba msamaha na kuchapisha ombi hilo kupitia ukurasa wake wa Twitter.“Lama anamuomba msamaha kijana huyo, wanafamilia wake pamoja na marafiki duniani kote kwa matamshi aliyotoa.”Tukio hilo lilirekodiwa mwishoni mwa mwezi wa Februari katika sherehe mji wa Dharamshala, India Kasakazini.",kimataifa
"JOHANNESBURG, AFRIKA KUSINIRUBANI wa ndege moja iliyotua ghafla ila salama, baada ya kushtuliwa na nyoka jana alimiminiwa sifa kwa “kitendo hicho cha ujasiri wa kipekee.”Rudolf Erasmus alikuwa akiendesha ndege ndogo yenye abiria wanne kutoka Blomfontein hadi Pretoria wiki hii alipohisi nyoka aina ya swila akipitia mgongoni mwake.Licha ya kupatwa na mshtuko, alidhibiti ndege hiyo na ikatua salama katika mji wa Welkom, ulioko katikati ya miji mikubwa ya Bloemfontein na Pretoria.“Ningependa kumpongeza Rudolf kwa hatua ya kijasiri aliyochukua na jinsi alivyodhibiti hali ambayo ingesababisha ajali kubwa ya ndege,” akasema Mkurugenzi Mkuu wa Mamlaka ya Usafiri wa Angani Afrika Kusini (SACAA) Poppy Khoza.“Alisalia mtulivu katika hali hatari na akaiwezesha ndege hiyo kutua salama bila yeye au abiria wake kuumia. Alidhihirishia ulimwengu kwamba yeye ni balozi mkuu wa usalama wa safari za angani,” Bw Khoza akaongeza.Ijumaa, Erasmus aliwaambia wanahabari kwamba aligundua uwepo wa nyoka huyo akiwa safarini baada ya kuhisi kitu baridi kikigusa mgongo wake.“Mwanzoni nilidhani ilikuwa ni chupa yangu ya maji… lakini baadaye niligundua kuwa kilikuwa kitu kingine na hivyo sikusonga,” akawaambia wanahabari.Kisa hicho kilitokea mnamo Jumatano wiki hii.Nyoka aina ya swila hupatikana kwa wingi kusini magharibi ya Afrika Kusini. Nyoka hao ni hatari kwa sababu wanayo sumu kali ambayo huhitaji tiba ya haraka wakimuuma binadamu.",kimataifa
"ALGIERS, ALGERIAKIOJA kilitokea nchini Algeria juzi paka alipopanda mabegani mwa Imam Sheikh Walid Mehsas wakati alipokuwa akiongoza maombi ya swala ndefu ya Tarawehi.Maombi hayo hufanywa kila jioni katika Mwezi Mtukufu wa Ramadhan.Video iliyowekwa katika ukurasa wa Facebook wa kiongozi huyo wa kidini wa Kiislamu inamwonyesha akitulia na kumruhusu paka huyo kusimama mabegani mwake, bila kushtuka.Sheikh Walid Mehsas aliendelea na maombi huku paka akionekana pia kuungana naye katika swala hiyo ya jioni.Tafsiri: CHARLES WASONGA",kimataifa
"ALBANY, NEW YORKRAIS wa zamani wa Amerika, Donald Trump, amejitetea akidai kuwa hatua ya kumshtaki inalenga kuhujumu azma yake ya kuwania kiti cha urais mwaka 2024.Rais huyo wa zamani alifikishwa mahakamani kwa mashtaka ya kumlipa mwanamke mmoja nyota wa filamu za ngono kabla ya uchaguzi ili kumnyamazisha asitoboe siri.Trump amewakosoa waendesha mashtaka nchini humo akisema “wanakiuka Sheria ya nchi hiyo.”",kimataifa
"TUNIS, TUNISIAWAHAMIAJI 19 kutoka mataifa kadhaa ya Afrika Jumamosi walifariki katika Pwani ya Tunisia, baada ya mashua waliyokuwa wakisafiria kuzama walipokuwa wakijaribu kuvuka Bahari ya Mediterranean kuelekea nchini Italia.Kulingana na shirika moja la kutetea haki za binadamu, ajali hiyo ilifanyika baada ya mashua hiyo kuzidiwa na nguvu ya mawimbi ya bahari.Kwa siku nne zilizopita, mashua tano zimezama katika mji wa kusini wa Sfax, hali ambayo imesababisha vifo vya watu tisa huku 67 wakiwa hawajulikani waliko.Hali hiyo imechangiwa na ongezeko la mashua ambazo zimekuwa zikielekea nchini Italia.Walinzi katika pwani hiyo waliwaokoa watu watano baada ya mashua yao kuzama katika pwani ya Mahdia, kulingana na Romadan ben Omar, ambaye ni afisa mkuu katika shirika la Forum for Social and Economic Rights (FTDES).Idara za serikali ya Tunisia hazikutoa maelezo mara moja.Mlinzi mmoja alisema kuwa wamesimamisha zaidi ya mashua 80 zilizokuwa zikielekea Italia katika muda wa siku nne zilizopita. Alisema kuwa kando na mashua hizo, wanawazuilia wahamiaji zaidi ya 3,000.Pwani hiyo imeibukia kuwa eneo maarufu linalotumiwa na wahamiaji kuelekea Ulaya. Wengi wao wamekuwa wakitoroka hali za umaskini na vita vinavyoendelea katika mataifa ya Afrika na eneo la Mashariki ya kati. Wengi wao wamekuwa wakielekea Ulaya kutafuta maisha bora katika mataifa ya Ulaya.Kisa hicho kinajiri huku vikosi vya Tunisia vikiendesha operesheni kali dhidi ya wahamiaji kutoka Afrika.Kulingana na takwimu za Umoja wa Mataifa (UN), zaidi ya wahamiaji 12,000 walioingia Italia mwaka huu walitumia bandari za Tunisia. Hii ni ikilinganishwa na wahamiaji 1,300 katika wakati kama huo mwaka 2022.






Tags


You can share this post!





















Previous article
Sayari 5 kuonekana angani Jumanne jioni


Next article


Raila ahutubia waandamanaji Kawangware





T L









",kimataifa
"THE HAGUE, UHOLANZIMAHAKAMA ya Kimataifa kuhusu Uhalifu (ICC) imetoa agizo la kukamatwa kwa Rais wa Urusi Vladimir Putin kwa tuhuma za kuendeleza uhalifu wa kivita nchini Ukraine.Kwenye taarifa iliyotolewa Ijumaa, mahakama hiyo yenye makao yake makuu jijini The Hague nchini Uhalonzi, ilisema Rais Putin “anadaiwa kuwajibika kwa uhalifu wa kivita na uhamishaji wa watoto kinyume cha sheria kutoka maeneo yanayoishi watu nchini Ukraine na kuwasafirisha hadi nchini Urusi”.Mahakama hiyo ya ICC pia ilitoa agizo la kukamatwa kwa Maria Alekseyevna Lvova-Belova, ambaye ni kamishna wa haki za watoto katika afisi ya Rais Putin kwa tuhuma sawa na hizo.Serikali ya Urusi haikutoa kauli yoyote kufuatia hatua hiyo ya mahakama ya ICC.Hata hivyo, Urusi imekana madai kuwa imetekeleza maovu na vitendo vya ukiukaji haki tangu ilipovamia Ukraine mnamo Februari 24, 2022.Agizo hilo la kukamatwa kwa Putin limejiri siku moja baada ya uchunguzi ulioungwa mkono na Umoja wa Mataifa (UN), kutoa ripoti iliyosema kuwa Urusi ilitekeleza aina kadha za uhalifu wa kivita nchini Ukraine.Ripoti hiyo ilitaja usafirishaji kwa nguvu wa watoto kutoka maeneo nchini Ukraine yanayodhibitiwa na wanajeshi wa Urusi na kusafirishwa hadi Moscow.Mnamo Septemba 2022, Urusi ilidai kuwa raia wa maeneo ambayo iliteka kutoka Ukraine, walipitisha kura ya kuwa raia wa Urusi, huku Ukraine na washirika wake wakishtumu hatua hiyo kama ukiukaji wa sheria za kimataifa.Kulingana na Urusi, maeneo hayo manne ya Donetsk, Luhansk, Zaporizhia na Kherson, ambayo kwa jumla ni asilimia 15 ya Ukraine, sasa ni sehemu ya Urusi.Maafisa wa Luhansk wanaoungwa mkono na Urusi walitangaza kuwa asilimia 98 ya wakazi walipiga kura ya kujiunga na Urusi, Zaporizhia (asilimia 93), Kherson (asilimia 87) na Donetsk asilimia 99.Kura hiyo ya maoni ilifanyika nyumba kwa nyumba katika kile Ukraine ilitaja wakati huo kuwa shughuli iliyoendeshwa kimabavu katika njama ya Urusi ya kuteka maeneo yake.Wadadisi walisema Rais Putin wa Urusi angetumia kisingizio kuwa mashambulizi katika maeneo hayo ni uvamizi wa ardhi yake. Baadaye Oktoba, Urusi ilianzisha mashambulio yaliyolenga vituo vya kuzalishia kawi nchini Ukraine.Rais wa Ukraine Volodymyr Zelensky alisema mashambulio hayo yalivilenga vituo kadhaa katika maeneo ya magharibi, kati, kusini na mashariki. Zaidi ya makazi 1.5 milioni yaliachwa bila umeme.Uvamizi wa Urusi nchini Ukraine tayari umechangia kupanda kwa gharama ya maisha ulimwenguni.Bei ya mafuta imepanda hadi dola 100 kwa pipa na kufikia kiwango cha juu zaidi tangu 2014.",kimataifa
"LUZHNIKI, MOSCOWKATIBU Mkuu wa Muungano wa Kijeshi wa NATO anahofia China inasaidia Urusi kushambulia Ukraine.Akiongea mnamo Jumatano, Jens Stoltenberg amesema muungano huo wa kijeshi umeona baadhi ya ishara kwamba China inaweza kuwa inapanga kuiunga mkono Urusi katika vita vyake dhidi ya Ukraine.Aidha, Stoltenberg ameitaka Beijing kuachana na kile ambacho amesema, kitakuwa ukiukaji wa sheria za kimataifa.Isitoshe, akizungumza na Shirika la Habari la AP katika mahojiano Stoltenberg alisema kwamba muungano huo, ingawa haushiriki katika vita, utaiunga mkono Ukraine “kwa muda mrefu utakaohitajika.”Wakiendela na mahojiano alipoulizwa iwapo NATO ina ushahidi wowote kwamba China inaweza kuwa tayari kutoa silaha au msaada mwingine kwa vita vya Urusi, Stoltenberg alisema kuna ishara za kuonyesha hivyo. Mbali na hayo, aliongeza kwamba nchi kama vile Marekani ambayo ni moja kati ya washirika wa NATO imekuwa ikionya China kuhusu kusaidia nchi ya Urusi.“Tumeona baadhi ya ishara kwamba wanaweza kupanga hilo na bila shaka washirika wa NATO, Marekani, wamekuwa wakionya dhidi ya hilo kwa sababu ni jambo ambalo halipaswi kutokea. China haipaswi kuunga mkono vita haramu vya Russia,” akasema.Katika Mkutano wa Usalama wa Munich (MSC) uliofanyika Jumamosi, iliyopita Jens Stoltenberg alizua wasiwasi, akihusisha mzozo unaoendelea kati ya Urusi na Ukraine na China.Kwa mujibu wa Katibu Mkuu huyo, “Kinachotokea Ulaya leo,” alionya,”kinaweza kutokea Asia kesho,” ambayo wengi wanaamini kuwa ni dokezo la wasiwasi kuhusu vita katika kisiwa cha Taiwan.Kama kiongozi wa kisiasa wa Marekani, NATO inatimiza matakwa ya Marekani.Pia katika mkutano huo, Makamu wa Rais wa Marekani Kamala Harris alidai kuwa China kuiunga mkono Urusi katika mzozo huo kutachipuza uchokozi.Bali na hayo Maadhimisho ya kwanza ya uvamizi wa Urusi nchini Ukraine yatakuwa kesho Ijumaa.Mapema wiki hii, Rais wa Urusi, Vladimir Putin na Rais wa Marekani Joe Biden walitoa hotuba za hali ya juu wiki hii ambapo walikosoa nchi za kila mmoja wao na kubadilishana maneno juu ya mzozo huo.Rais Putin alilaumu nchi za Magharibi kwa vita vya Ukraine wakati wa hotuba ya Jimbo la Muungano siku ya Jumanne.Kando na hayo, katika hafla nyingine ya kuunga mkono vita iliyofanyika mnamo Jumatano, rais aliongoza umati wa watu kwa nyimbo za “Urusi!”Katika hafla hiyo, alisema nchi hiyo ilikuwa ikipigania “ardhi zake za kihistoria” nchini Ukraine.",kimataifa
"MCHEZAJI mpya kabisa katika kikosi cha Kenya Chipu, Spencer Davies amesema wako chonjo tayari kwa mashindano ya dunia ya raga ya wachezaji 15 kila upande ya wasiozidi umri wa miaka 20.Alitajwa katika kikosi cha wachezaji 28 cha mwisho, Jumatano.Kocha Curtis Olago amemjumuisha Spencer pamoja na wachezaji wengine wanne wapya katika mashindano hayo ya mataifa manane yatakayofanyika ugani Nyayo jijini Nairobi mnamo Julai 15-30.Mkazi wa Uingereza Spencer Davies pamoja na Andycole Omollo, Vince Omondi, Alvin Kalori na James Olela wamenufaika na mkazi wa Amerika William Otondi na Claude Kennedy, Eugene Etale, Kerry Otieno, Edmond Omondi na Collins Ndambo kutemwa kwa sababu mbalimbali.Otondi alishikika kimasomo na kuwasili kuchelewa kambini.“Tuko chonjo kwa mashindano haya ambayo tutakutana na Samoa, Uhispania na Hong Kong. Tutajitahidi kushinda,” amesema Spencer, ambaye mbali na Kiingereza pia anazungumza Kiswahili, Kihispania na Kifaransa.Kenya itavaana na Samoa (Julai 15), Uhispania (Julai 20) na Hong Kong (Julai 30) katika mechi za Kundi B. Kundi A linajumuisha Scotland, Uruguay, Amerika na Zimbabwe.Chipu imekuwa ikifanya mazoezi kwa majuma sita baada ya kumaliza ya pili kwenye mashindano ya Afrika (Barthes Trophy) yaliyohusisha mataifa manane katika uwanja wa Nyayo mwezi Aprili.Andycole na Vince walifaa kucheza Barthes, lakini wakajipata mkekani baada ya kujeruhiwa goti na kichwa, mtawalia.Olago alisema kuwa kucheza nyumbani kuna manufaa. “Ni motisha kubwa kucheza nyumbani. Tutakutana na baadhi ya timu kali duniani. Tutajitahidi kadri ya uwezo wetu kufanya vyema. Tunaomba Wakenya wajitokeze kwa wingi kuwapa vijana motisha. Tuko tayari kwa kibarua, ingawa tunajua hakuna timu rahisi,” alisema Olago.Chipu ilipata mazoezi pia kutoka kwa kocha Labeeb Levi kutoka Afrika Kusini kwa wiki moja.Kikosi cha Kenya Chipu:WachezajiRaymond Chacha (Strathmore Leos), Brian Makaya (Mean Machine), Vincent Ochieng (Kenya Harlequin), George Otieno (Shamas), Mike Oduor (Daystar Falcons), Michael Wamalwa (KCB), Jeremy Odhiambo (Catholic Monks), Geylord Ngasi (Daystar Falcons), Wickliffe Otieno (Daystar Falcons), Victor Odhiambo (Strathmore Leos), Andycole Omolo (Masinde Muliro), Dennis Kisingu ( Strathmore Leos), Nathan Tsindoli (Daystar Falcons), Laban Kipsang (Kenya Harlequin), Jacktone Omondi (Kabras Sugar), James Tsinalo Asanga (Menengai Oilers), Iddo Kuto (Kenya Harlequin), Stanslaus Shikoli (Strathmore Leos), Spencer Davis (Bryanston School, Uingereza), James Olela (Kabras Sugar), Brian Mwendwa (Strathmore Leos), Faran JUma (Kenya Harlequin), Zephenes Obwanga (Catholic Monks), Felix Chacha (Mwamba), Eddy Wambugu (Daystar Falcons), Raphael Wanga (Strathmore Leos), Patrick Wainaina (Kenya Harlequin) na Alvin Kalori (Kisumu)MaafisaCurtis Olago (kocha mkuu), Richmond Barasa (naibu kocha), Benjamin Ojema (naibu kocha), William Motto (naibu kocha), Peter Mutai (meneja wa timu) na Samuel Ochieng (mnyooshaji wa misuli).",michezo
"KIVUMBI kinatarajiwa katika michuano ya shule za upili kaunti ya Kakamega hapo kesho Ijumaa wakati michuano hiyo itaanza rasmi katika uga wa shule ya kitaifa ya Kakamega School.Miamba wa soka wa awali Kakamega School wametilia mkazo kwamba msimu huu watarejeshea shule yao heshima ya awali wakilenga kufika fainali ya kitaifa.Kocha wa timu hiyo, Felix Lihanda, amesema amerekebisha makosa ambayo yamekuwa yakiponza timu hiyo ambapo vijana wake wamejitolea mhanga kutwaa taji hilo.Mwaka 2022, Kakamega walitolewa na Mwitoti kwa magoli 2-1 kwenye fainali ya kaunti.“Hatuelewi ni vipi tulishindwa na Mwitoti mwaka 2022 lakini mwaka huu 2023 hatuna nafasi ya kupoteza. Tunalenga fainali ya kitaifa,” akasema Bw Lihanda.Bw Lihanda amesema ni sharti watandike wapinzani wote ili kusafisha njia yao ya kufuzu kwa michuano ya kitaifa.Kwenye raga ya wachezaji saba kila upande, mabingwa wa kitaifa Koyonzo wanajigamba kuwa watatumia kila mbinu kutetea taji hilo.Koyonzo wametoa tahadhari kwa wapinzani wao Kakamega wakisema kuwa watawanyoa bila maji jinsi walivyofanya mwaka 2022.“Mwaka huu wembe ni mkali kuliko mwaka 2022 ikizingatiwa kwamba vijana wako na mori isiyo na kifani. Hatutaacha kizingiti chochote,” alisema kocha wa Koyonzo Elly Okwemba.Soka ya wavulana imegawanywa katika makundi manne sawia na wasichana.Raga nayo imegawanywa katika makundi saba.Kundi A la soka ya wasichana linahusisha St Joseph Mumias, Mwira, Ekatsombero na Kimangeti.Kundi A la wavulana kuna Kakamega, Shianderema, Murkusi na Munyuki.",michezo
"KIUNGO wa zamani wa Arsenal, Barcelona na Chelsea, Cesc Fabregas, 36, ameangika daluga zake katika ulingo wa usogora.Nyota huyo mwenye umri wa mika 36 anastaafu baada ya kunyanyua Kombe la Dunia akiwa na Uhispania na mataji mawili ya Ligi Kuu ya Uingereza (EPL) akichezea Chelsea na Kombe la Ligi Kuu ya Uhispania (La Liga) akivalia jezi za Barcelona.“Nasikitika kutangaza kuwa muda wangu katika ulingo wa soka umekamilika na sasa naangika daluga,” akaandika Fabregas kwenye Instagram.Fabregas anastaafu kwenye ulingo wa soka akisalia na mwaka mmoja kwenye mkataba wa miaka miwili kambini mwa kikosi cha Como kinachoshiriki Ligi ya Daraja ya Pili nchini Italia (Serie B).Sasa ndiye kocha wa chipukizi kambini mwa Como.“Sasa nitaanza kuwa kocha wa kikosi cha akiba cha Como B na kile cha chipukizi. Huu ni mradi ambao napania kuchangamkia kwa moyo wangu wote,” akaelezea.Fabregas alijiunga na akademia ya Barcelona almaarufu La Masia akiwa na umri wa miaka 10 pekee mnamo 1997. Baada ya kuwa tegemeo la akademia ya Barcelona, alisajiliwa na Arsenal waliomwajibisha mara 212 katika Ligi Kuu ya Uingereza (EPL) na akasaidia kikosi hicho kushinda Kombe la FA kati ya 2004 na 2011 kabla ya kurejea Barcelona.Baada ya kuhudumu kambini mwa Barcelona kwa miaka mitatu ugani Camp Nou, alirejea Uingereza kuchezea Chelsea mnamo 2014 na akawajibishwa na kikosi hicho karibu mara 200.Alihamia AS Monaco baadaye na akawajibikia kikosi hicho cha Ufaransa mara 68 katika kipindi cha miaka mitatu na nusu kilichotamalakiwa na wingi wa visa vya majeraha kabla ya kuhamia Como.Fabregas alichezea timu ya taifa ya Uhispania mara 110 na akawa sehemu ya kikosi kilichonyanyua taji la Euro mara mbili mnamo 2008 na 2012 na Kombe la Dunia mnamo 2010 nchini Afrika Kusini.TAFSIRI NA: CHRIS ADUNGO",michezo
"PATRICK Vieira, 47, ameteuliwa kuwa kocha wa RC Strasbourg ya Ligi Kuu ya Ufaransa (Ligue 1) kwa mkataba wa miaka mitatu. Kiungo huyo wa zamani wa Arsenal amekuwa nje ya ulingo wa ukufunzi tangu Machi 2023 alipopigwa kalamu na Crystal Palace. Wamiliki wa Chelsea walikubali hivi majuzi kununua hisa nyingi zaidi kambini mwa Strasbourg walioambulia nafasi ya 15 kwenye jedwali la Ligue 1 mnamo 2022-23, alama tano pekee juu ya mduara wa hatari.Hii si mara ya kwanza kwa Vieira kudhibiti mikoba ya kikosi kinachomilikiwa na kikundi cha mabwanyenye. Aliwahi kunoa chipukizi wasiozidi umri wa miaka 23 kambini mwa Man-City kabla ya kuanza kutia makali New York City FC ambao pia ni sehemu ya City Football Group.Vieira atajaza nafasi ya mkufunzi Frederic Antonetti, 61, aliyeagana na Strabourg mwishoni mwa msimu wa 2022-23. Baada ya kustaafu katika ulingo wa usogora mnamo 2011 akivalia jezi za Man-City, Vieira alijitosa katika ulingo wa ukufunzi miaka miwili baadaye.Alihamia New York City mnamo 2015, kabla ya kukubali mikoba ya Nice katika Ligue 1 mnamo 2018 na kuongoza kikosi hicho kukamata nafasi ya saba ligini muhula huo. Hata hivyo, alitimuliwa Disemba 2020 baada ya msururu wa matokeo duni.Mnamo Julai 2021, miaka 10 baada ya kuangika daluga zake, Vieira alirejea Uingereza kujaza pengo la kocha Roy Hodgson kambini mwa Palace. Katika msimu wake wa kwanza, aliongoza kikosi hicho kuambulia nafasi ya 12 kwenye jedwali la Ligi Kuu ya Uingereza (EPL) na kutinga nusu-fainali ya Kombe la FA.Alipigwa kalamu ugani Selhurst Park mnamo Machi, Palace wakijivunia alama tatu pekee juu ya mduara hatari wa kuteremshwa ngazi baada ya kutoshinda mechi yoyote tangu mwanzo wa 2023.TAFSIRI NA: CHRIS ADUNGO",michezo
"ALIYEKUWA kiungo wa Liverpool na timu ya taifa ya Uingereza, Steven Gerrard, ameteuliwa kuwa kocha wa kikosi cha Al-Ettifaq nchini Saudi Arabia.Mnamo Juni 2023, sogora huyo wa zamani mwenye umri wa miaka 43 alisema alikuwa amealikwa nchini Saudi Arabia “kutafuta ofa kadhaa za ukocha” ila akasisitiza kuwa asingekubali kazi ya ukufunzi katika taifa hilo.“Bila shaka, kuwepo kwa Gerrard, ambaye anajivunia maarifa tele katika soka, kutaongeza thamani kubwa katika ligi yetu,” akasema mwenyekiti wa Al-Ettifaq, Khalid Al-Dabal.Gerrard ametia saini mkataba wa miaka miwili kambini mwa kikosi hicho cha Saudia.Al-Ettifaq walikuwa wa saba katika orodha ya vikosi 16 katika kipute cha Saudi Pro League msimu wa 2022-23 na walikamilisha kampeni kwa alama 35 nyuma ya Al-Ittihad waliotawazwa mabingwa.Gerrard amekuwa nje ya ulingo wa ukocha tangu apigwe kalamu na Aston Villa mnamo Oktoba 2023.Fowadi wa zamani wa Real Madrid, Karim Benzema, kiungo wa Wolves Ruben Neves na wanasoka watatu wa Chelsea – N’Golo Kante, Kalidou Koulibaly na Edouard Mendy ni miongoni mwa wachezaji kutoka Ligi Kuu ya Uingereza (EPL) ambao wameyoyomea Saudi Arabia kumfuata Cristiano Ronaldo, wa hivi karibuni zaidi akiwa kiungo wa Inter Milan, Marcelo Brozovic aliyetua kambini mwa Al-Nassr.Kocha wa Fulham, Marco Silva, amefichua kwamba amekataa ofa ya Sh3 bilioni ili kuwa mkufunzi wa kikosi cha Al-Hilal nchini Saudia.Gerrard aliangika daluga zake kwenye ulingo wa soka mnamo 2016 na kikosi chake cha kwanza kunoa ni Rangers nchini Scotland.Alipokezwa mikoba ya kikosi hicho mnamo 2018 na akakiongoza kuwaa taji la Ligi Kuu ya Scotland kwa mara ya kwanza baada ya miaka 10 mnamo 2020-21.Gerrard baadaye aliteuliwa kuwa kocha wa Villa mnamo Novemba 2021 ila akapigwa kalamu baada ya kushinda mechi 13 pekee kutokana na 40 alizozisimamia.TAFSIRI NA: CHRIS ADUNGO",michezo
"AFC Leopards almaarufu ‘Ingwe’, wanapania kukisuka upya kikosi chao baada ya kupata wachezaji kadhaa wapya watakaosajiliwa kabla ya msimu mpya wa 2023/2024 kuanza Agosti 26.Mwenyekiti wa klabu hiyo, Dan Shikanda alisema timu yake inalenga kutwaa ubingwa wa Ligi Kuu ya Kenya (FKF) baada ya kusubiri tangu 1998.Kulingana na Shikanda, lengo kuu ni kumaliza mabingwa wa ligi msimu ujao, jambo ambalo alisema litawezekana baada ya klabu hiyo kukubaliwa kusajili wachezaji wapya baada ya marufuku ya FIFA kuondolewa mapema Juni.Leopards hawakuruhusiwa kusajili wachezaji kwa kipindi cha misimu miwili iliyopita baada ya kushtakiwa na wachezaji wa zamani wakiwemo Soter Kayumba, Bienvenue Shaka, Alex Kouassi, Gideon Waja na Vincent Habamahoro kutokana na deni.Shikanda alisema kocha mkuu, Patrick Aussems pamoja na kamati yake tayari wamejulishwa kuhusu malengo ya klabu kwa msimu ujao utakaomalizika Mei 2024.“Muda wetu ofisini unamalizika 2026 na nitahakikisha kikosi kipo imara kuanza rasmi msimu mpya baada ya wachezaji wapya kuweka wino mikataba yao hivi karibuni. Kamwe sioni ugumu wa kutwaa ubingwa baada ya wachezaji wapya kuingia kikosini,” akasema Shikanda.Baada ya kuwapa matumaini makubwa mashabiki wao, Leopards walichanganyikiwa na hata kushindwa kumaliza msimu miongoni mwa tano bora, huku wakitosheka na nafasi ya saba jedwalini.Katika mechi za maondoano za Mozzart Cup, Leopards walimaliza katika nafasi ya tatu baada ya kuichapa Ulinzi Stars 1-0 wikendi iliyopia, huku Kakamega Homeboyz wakitwaa ubingwa wa taji hilo dhidi ya Tusker kutokana na bao la ushindi lilofungwa na Kevin Amwayi.Taarifa zaidi kutoka afisi kuu ya Ingwe zimesema kwamba Collins Shivachi, Tedian Esisaba, Washington Munene na Musa Saad ambaye ni raia wa Sudan Kusini ni miongoni mwa wanaotarajiwa kuondoka.Esilaba amecheza mechi chache tangu asajiliwe 2021 akitokea Nairobi City Stars, lakini Shivachi na Saada wamekuwa wakitokea kwenye benchi.Wachezaji wapya wanaotarajiwa kusajiliwa ni pamoja na kipa matata Humphrey Katasi, Kevin Juma, kungo mahiri Beja Hassan, Bonface Munyiendo na mshambuliaji hodari Joseph Mwangi.Kadhalika imesemekana Leopards inawinda beki wa katikati Gedion Were kutoka Mathare United, Nashon Alembi na John Avire ambaye hana timu kwa sasa. Jina la Beja Nyamawi wa SS Assad pia limetajwa miongoni mwa wanaofuatiliwa.",michezo
"WAKENYA Robert Kipkemboi na Naomi Jebet walitikisa akaunti zao na Sh3.5 milioni baada ya kutawala makala ya pili ya Nairobi City Marathon kilomita 42, jana.Kipkemboi alirukia uongozi zikisalia kilomita sita na kutwaa taji kwa saa 2:07:38, akifuatiwa na Charles Mneria (2:08:41) na Bernard Kipkemoi (2:09:24).Jebet aliibuka malkia kwa saa 2:24:33 baada ya kuchupa kileleni kilomita ya 37. Alifuatiwa na Sharon Chelimo (2:25:20) na Judith Jeruth (2:27.01).Washikilizi wa nafasi 20 za kwanza katika mtimko huo walipokea zawadi za fedha ikiwemo Sh3.5 milioni, Sh2.2m na Sh1.5m kwa waliobuka tatu-bora, mtawalia.Katika makala ya mwaka jana, washindi Brimin Misoi na Agnes Barsosio walivuna Sh6.9m kila mmoja.Kitengo cha 21km wanaume, Mganda Maxwell Rotich aliwika kwa saa 1:00:10 akifuatiwa na Wakenya Vincent Kipkorir (1:01:18) na Kennedy Kimutai (1:01:24).Nafasi tatu-bora kinadada ziliendea Gladys Chepkurui (1:09.06), Susan Chembai (1:10.05) na Nancy Chepleting (1:10:17).Nafasi tatu za kwanza 10km zilinyakuliwa na Peter Mwaniki (dakika 28:10), Hillary Chepkwony (28:15) na Shadrack Kipchirchir (28:26).Kinadada bora walikuwa Brenda Tuwei (31:59), Miriam Chepkech (32:15) na Miriam Chebet (32:34) mtawalia.Kwenye mbio hizo zilizovutia washiriki 15,000 — zilizoanzia barabara ya Douglas Wakiihuri na kumalizikia ndani ya uwanja wa kitaifa wa Nyayo baada ya kuzuru barabara mbalimbali jijini Nairobi — kulikuwa pia na kitengo cha kilomita sita cha limbukeni walioshiriki tu kujifurahisha.Mawaziri Kipchumba Murkomen (Uchukuzi) na Ababu Namwamba (Michezo), Gavana wa Nairobi Johnson Sakaja na Katibu Peter Tum (Michezo) walihudhuria makala hayo ya Nairobi City Marathon.Kwingineko, katika mbio za Gold Coast Marathon nchini Australia, Wakenya Rodah Tanui (2:27:10) na Ruth Chebitok (2:28:17) walizoa nafasi mbili za kwanza wakifuatiwa na mwenyeji Genevieve Gregson (2:28:33).Chebitok na Tanui ni washindi wa Gold Coast mwaka 2018 na 2019, mtawalia.Mkenya wa kwanza katika kitengo cha wanaume alikuwa bingwa wa Singapore Marathon 2022, Ezekiel Omullo, aliyeimarisha muda wake bora kutoka 2:08:41 hadi 2:08:26 akimaliza katika nafasi ya pili.Nambari moja hadi tatu walituzwa Sh2.1 milioni, Sh1.0m na Sh562,400, mtawalia.Aidha, Shirikisho la Riadha Kenya (AK) limealika wanariadha 160 kwa mchujo utakaofanyika Ijumaa na Jumamosi wiki hii uwanjani Nyayo.Mchujo huo utakuwa wa kusaka wawakilishi wa Kenya kwenye Riadha za Dunia zitakazoandaliwa Agosti 19-27 jijini Budapest, Hungary.",michezo
"NATION FC inayomilikiwa na kampuni ya Nation Media Group (NMG), ndio mabingwa wa kombe la shindano la kandanda la Shirikisho la Waandishi wa Habari za Michezo nchini (SJAK) ambalo lilifanyika katika ukumbi wa Galleria Mall, Nairobi mnamo Jumamosi.Nation FC ilishinda SuperSport 3-2 katika fainali.Yasmin Khalid anayependwa na mashabiki, Eric Musungu na Titus Mbithi walifungia Nation bao kila mmoja, huku Janet Ongendo na Veran Mukanda wakifungia SuperSport.Kwa ushindi huo, Nation FC ilijinyakulia kitita cha Sh50,000, SuperSport ikapata Sh30,000 huku CGTN wakirejea nyumbani na Sh20,000 kwa kumaliza katika nafasi ya tatu.Nation FC ambao walikuwa wamepangwa katika kundi la kifo la “C” wamewazaba watani wao wa jadi Standard 5-1 katika mojawapo ya nusu fainali huku SuperSport wakiilaza CGTN 3-2 katika nusu fainali nyingine.Nahodha wa Nation FC, Titus Mbithi amesema ilikuwa ni nyongeza ya ari kabla ya mechi dhidi ya NFT Autoports Freight katika Ligi ya Biashara siku ya Jumapili.“Mchezo ulikuwa mgumu lakini nina furaha tumeshinda. Tunashukuru usimamizi wa Nation Media Group kwa usaidizi mkubwa na tunaweza kutarajia bora,” amesema Mbithi.Katika mchujo wa kuwania nafasi ya tatu, CGTN walipata nafuu kutokana na kupoteza dhidi ya Super Sport na kuwalaza Standard 5-0.Hafla hiyo iliyoambatana na Siku ya Kimataifa ya Chama cha Waandishi wa Habari za Michezo Duniani (AIPS) ilileta pamoja vyombo vya habari ikiwa ni pamoja na KBC, Royal Media Services, Radio Africa Group, Makueni FC, Athletic FC , Freelancer Journalists, MediaMax, KASS, Mozzart bet.Mjumbe wa La Liga Alvaro Abreu amesema anatazamia uhusiano bora wa kufanya kazi na SJAK.“Hii ni zaidi ya tulivyotarajia na kwa kweli nimefurahi kuwa shindano limetia fora. Tunatarajia kulifanya kuwa kubwa zaidi na bora zaidi. Tulidhani ni moja tu ya hafla nyingi ambazo tumeandaa lakini shindano likawa ni la ushindani ambao ulikuwa mzuri,” amesema Alvaro.Mgeni mkuu, mwenyekiti wa zamani wa Shirikisho la Soka la Kenya (FKF) Sam Nyamweya ametoa wito kwa wafadhili kuunga mkono malengo ya SJAK na matukio yajayo.“Kwanza niwapongeze viongozi wapya wa SJAK na zaidi kwa kuandaa hafla hiyo ambayo imezikutanisha vyombo mbalimbali vya habari. Ili matukio haya zaidi yatokee, wanahitaji wafadhili wajitokeze kuunga mkono kazi zao. Nina furaha kuona vyombo vya habari vinapigania tuzo kuu,” amesema Nyamweya na kuongeza kuwa atahakikisha kwamba idhini ya mwanahabari kuripoti mechi za ligi inafanywa rahisi.La Liga, KCB , DSTV na Safari Premium Drink walidhamini hafla hiyo.",michezo
"KLABU ya Migori Youth ya Supa Ligi (NSL) imepata ufadhili wa mavazi na pesa taslimu kutoka kwa Waziri wa Teknonoljia ya Habari na Mawasiliano (ICT) Eliud Owalo wakati huu inapozuru Nairobi kucheza na Darajani Gogo FC kesho Jumapili.Akiandamana na Katibu katika Wizara ya Usalama wa Ndani Dkt Raymond Omollo, Owalo alisema ataendelea kuisaidia klabu hiyo hadi itakapopanda ngazi hadi Ligi Kuu ya Kenya (FKF).Katika mechi nyingine muhimu itakayochezwa kesho Jumapili, Shabana FC wanahitaji tu sare dhidi ya Murang’a Seal ili kutawazwa mabingwa wa ligi hiyo msimu huu wa 2022/2023.Shabana inayonolewa na kocha Sammy Okoth inaongoza jedwalini kwa pointi 70, mbele ya Murang’a Seal walio na pointi 65, kila moja ikiwa imebakisha mechi mbili.Timu hizo mbili tayari zimefuzu kushiriki Ligi Kuu ya Kenya (FKF-PL) msimu ujao, lakini zinaendelea kupigania ubingwa wa NSL.Wakati huo huo, vita vya kuwania nafasi ya kushiriki katika mchujo wa kuwania nafasi ya kupanda hadi FKF-PL vinaaendelea kuchacha kati ya Mara Sugar na Migori Youth zinazofuatana katika nafasi ya tatu na nne mtawaliwa.Chini ya kocha Francis Xavier, Mara Sugar hawana mechi wikendi hii, lakini wamepania kuendeleza ubabe wao watakaporejea.“Mechi yetu dhidi ya Shabana ni muhimu kwetu na tunatarajia kushinda ili vita vya kuwania ubingwa viendelee hadi siku ya mwisho,” alisema kocha Vincent Nyaberi.Lakini mwenzake wa Shabana, Sammy Okoth amesisitiza kwamba hawatarudi nyuma baada ya kuchukuwa uongozi wa jedwali kwa tofauti ya pointi tano.Ratiba ya mechi za kesho Jumapili (zote zikianza saa tisa alasiri) ni:",michezo
"ARSENAL wamemsajili kiungo matata raia wa Ujerumani, Kai Havertz, kwa mkataba wa miaka mitano uliogharimu kima cha Sh11.6 bilioni hadi 2028.Havertz, 24, alihudumu kambini mwa Chelsea kwa miaka mitatu tangu atue ugani Stamford Bridge baada ya kuagana na Bayer Leverkusen kwa Sh12.6 bilioni.Kiungo huyo mvamizi alifungia Chelsea mabao tisa mnamo 2022-23 na huenda ada ya kusajiliwa kwake na Arsenal ikaongezeka.Hadi alipoagana na Chelsea, alikuwa amefungia miamba hao wa zamani wa Uingereza na bara Ulaya jumla ya mabao 19 kutokana na mechi 91 za Ligi Kuu ya Uingereza (EPL) na akafunga bao la pekee na la ushindi dhidi ya Manchester City katika fainali ya Klabu Bingwa Ulaya (UEFA) mnamo 2021.Kusajiliwa kwake kunatarajiwa kuimarisha pakubwa safu ya mbele ya Arsenal wanaojisuka upya chini ya kocha Mikel Arteta kwa ajili ya kipute cha UEFA watakachokishiriki msimu ujao wa 2023-24 kwa mara ya kwanza tangu 2016-17.Arsenal wanatazamiwa pia kukamilisha uhamisho wa kiungo mzoefu raia wa Uingereza, Declan Rice, kwa Sh18.7 bilioni kutoka West Ham United.Chelsea wanapania kupunguza idadi ya wachezaji wao na tayari wamemwachilia kiungo mahiri Mateo Kovacic kujiunga na Man-City ili kujaza pengo la Ilkay Gundogan aliyeyoyomea Uhispania kuvalia jezi za Barcelona.Kiungo Ruben Loftus-Cheek naye yuko pua na mdomo kujiunga na AC Milan ya Italia huku N’Golo Kante akijiunga na Al-Ittihad ya Saudi Arabia baada ya kuondoka ugani Stamford Bridge.Beki Kalidou Koulibaly na kipa Edouard Mendy tayari wamejiunga na Al-Ahli ya Saudi Arabia kunogesha Ligi Kuu ya Saudi Pro League.Kiungo Tiemoue Bakayoko naye ameondoka Chelsea bila ada yoyote huku kiungo Hakim Ziyech akitarajiwa pia kuyoyomea Saudi Arabia.TAFSIRI NA: CHRIS ADUNGO ",michezo
"KOCHA wa zamani wa Barcelona, Gerardo ‘Tata’ Martino, ataungana tena na supastaa Lionel Messi baada ya kuteuliwa kuwa mkufunzi mpya wa Inter Miami.Martino, 60, anajaza pengo la beki wa zamani wa Manchester United, Phil Neville, aliyepokonywa mikoba ya ukocha kambini mwa Inter Miami mnamo Juni 1, 2023.Mkufunzi huyo raia wa Argentina amekuwa nje ya ulingo wa ukocha tangu Mexico wabanduliwe mapema katika hatua ya makundi kwenye fainali za Kombe la Dunia za 2022 nchini Qatar.“Tata ni miongoni mwa wakufunzi wanaostahiwa na kuheshimiwa pakubwa katika ulingo wa soka na rekodi yake nzuri inajizungumzia yenyewe,” akasema mmoja wa wamiliki wa Inter Miami, David Beckham.Martino ataungana tena na Messi, 36, ambaye alihiari kuyoyomea Amerika kuchezea Inter Miami baada ya kukataa ofay a kujiunga na Al-Hilal ya Saudi Arabia mnamo Juni 7, 2023.Itakuwa mara ya tatu kwa Messi ambaye ni mshindi mara sita wa Ballon d’Or kufanya kazi na Martino aliyewahi kumnoa kambini mwa Barcelona na katika timu ya taifa ya Argentina.Martino ana tajriba pevu katika soka ya Amerika na aliwahi kuongoza Atlanta United kujizolea taji la MLS mnamo 2018 baada ya kuaminiwa mikoba ya kikosi hicho kwa miaka miwili.Inter Miami kwa sasa wanavuta mkia wa jedwali la MLS kwa baada ya kupoteza michuano 13 kutokana na 18 mnamo 2023. Mikoba yao imekuwa ikishikiliwa na Javier Morales tangu Neville apigwe kalamu.TAFSIRI NA: CHRIS ADUNGO",michezo
"KOCHA Jose Mourinho amepigwa marufuku ya siku 10, hiyo ikiwa adhabu kwa sababu ya kauli kali alizozitoa kumhusu refa Daniele Chiffi.Mourinho, 60, alisema Chiffi alikuwa “refa mwovu zaidi ambaye nimewahi kukutana naye maishani mwangu” baada ya mechi ya Ligi Kuu ya Italia (Serie A) iliyokutanisha waajiri wake AS Roma na Monza mnamo Mei 3, 2023.Mbali na marufuku, mkufunzi huyo raia wa Ureno pia amepigwa faini ya Sh7.7 milioni.Shirikisho la Soka la Italia limesema Mourinho “amepigwa marufuku ya siku 10 na hatatakiwa kujihusisha na masuala yoyote ya soka kuanzia siku ya kwanza ya kampeni za msimu ujao hadi kipindi hicho cha adhabu kikamilike.”Kocha huyo wa zamani wa Chelsea, Real Madrid, Inter Milan na Manchester United alimkosoa Chiffi vikali baada ya Mehmet Zeki Celik wa Roma kufurushwa uwanjani kwa kadi nyekundu dakika sita kabla ya mechi ya Serie A dhidi ya Monza kukamilika kwa sare ya 1-1 ugani U-Power.Mourinho mwenyewe alionyeshwa kadi ya manjano wakati wa mchuano huo baada ya kujitetea kwamba alivalia maikrofoni wakati wa pambano hilo ili kujikinga.Msimu wa 2022-23 ulikuwa wa panda-shuka tele kwa Mourinho aliyeonyeshwa jumla ya kadi tatu nyekundu kwa makosa ya kuzozana na maafisa wa mechi, akiwemo Chiffi mnamo Septemba 2022 dhidi ya Atalanta.Roma waliambulia nafasi ya sita kwenye msimamo wa jedwali la Serie A mnamo 2022-23 na waliambulia nafasi ya pili katika Europa League baada ya kuzidiwa maarifa na Sevilla kupitia mikwaju ya penalti kwenye fainali.Msimu mpya wa 2023-24 katika Serie A utaanza rasmi wikendi ya Agosti 19-20.TAFSIRI NA: CHRIS ADUNGO",michezo
"OFA ya Arsenal ya kumsajili kiungo matata wa Uingereza, Declan Rice, kwa kima cha Sh18.7 bilioni kutoka West Ham United imekubaliwa.Kwa sasa mazungumzo kati ya West Ham na Arsenal yanaendelea kuhusu jinsi ada hiyo kwa ajili ya sogora huyo mwenye umri wa miaka 24 italipwa.Ofa mpya ya Arsenal kwa Rice ni ya tatu baada ya majaribio mawili ya awali kukataliwa huku West Ham wakisisitiza kuwa thamani ya sogora huyo aliyekuwa pia akihemewa na Manchester City ilikuwa zaidi ya Sh17.8 bilioni.Man-City walijiondoa kwenye vita vya kupigania saini ya Rice baada ya ofa yao ya Sh16 bilioni kukataliwa na West Ham.Rice amekuwa nahodha wa West Ham na alijiunga rasmi na akademia ya kikosi hicho baada ya kuagana na Chelsea mnamo 2014.Mapema Juni 2024, aliongoza West Ham kupepeta Fiorentina 2-1 na kujizolea taji la Europa Conference League ambalo lilikuwa la kwanza kwa historia ya kikosi hicho tangu 1980.Mkataba wa Rice kambini mwa West Ham ulikuwa ukatike rasmi mnamo Juni 2024.Kwa mujibu wa maafikiano yao na West Ham, Arsenal watalipa ada ya kwanza ya Sh17.8 bilioni kabla ya kulipa awamu ya pili ya Sh900 milioni polepole. Ada ya awali ya Sh17.8 bilioni inawiana na kiasi cha fedha kilichowekwa mezani na Man-City kwa ajili ya kiungo Jack Grealish kutoka Aston Villa.Mapema mwezi huu wa Juni 2023, kiungo matata raia wa Uingereza, Jude Bellingham alisajiliwa na Real Madrid ya Uhispania kwa Sh15.8 bilioni ingawa ada hiyo inatarajiwa kufikia Sh20.5 bilioni.Enzo Fernandez wa Argentina ndiye sogora ghali zaidi katika Ligi Kuu ya Uingereza (EPL) baada ya kusajiliwa na Chelsea kwa Sh19 bilioni kutoka Benfica ya Ureno mnamo Januari 2023.Mwenyekiti wa West Ham, David Sullivan, amesema ana uhakika wa asilimia 99 kuwa Rice atabanduka kambini mwao muhula huu licha ya nahodha huyo kuwaongoza kujizolea taji la  Europa Conference League mwezi huu na hivyo kufuzu kwa Europa League msimu ujao.Rice amevalia jezi za West Ham mara 245 na kuwafungia mabao 15 tangu msimu wa 2016-17. Amewajibishwa mara 43 kimataifa na alinogesha michuano yote mitano iliyosakatwa na Uingereza katika Kombe la Dunia 2022 nchini Qatar.Rice atakuwa sogora wa pili kusajiliwa na Arsenal muhula huu baada ya kujinasia maarifa ya Mjerumani Kai Havertz kutoka Chelsea kwa Sh11.6 bilioni.TAFSIRI NA: CHRIS ADUNGO ",michezo
"KOCHA wa zamani wa Juventus, Andrea Pirlo, ameteuliwa kuwa mkufunzi wa kikosi cha Ligi ya Daraja ya Pili nchini Italia (Serie B), Sampdoria, kwa mkataba wa miaka miwili.Pirlo, 44, alikuwa kocha wa Juventus mnamo 2020-21 na akawasaidia kushinda taji la Coppa L’Italia na Italia Super Cup. Hata hivyo, alipigwa kalamu mwishoni mwa msimu huo baada ya kikosi chake kuambulia nafasi ya nne kwenye msimamo wa jedwali la Ligi Kuu ya Italia (Serie A).Kikosi chake cha mwisho kunoa ni Fatih Karagumruk kilichoagana naye mnamo Mei 2023 baada ya kuambulia nafasi ya saba kwenye Ligi Kuu ya Uturuki (Turkish Super Lig).Sampdoria walikamilisha kampeni zao za Serie A mkiani mwa jedwali mnamo 2022-23 chini ya kocha Dejan Stankovic ambaye ni kiungo wa zamani wa Inter Milan. Stankovic aliteuliwa mnamo Oktoba 2022 hadi mwisho wa msimu baada ya Marco Giampaolo kutimuliwa.Itakuwa mara ya kwanza kwa Pirlo kudhibiti mikoba ya kikosi cha Serie B tangu mwaka wa 2011.Akiwa mchezaji, Pirlo aliongoza Italia kushinda Kombe la Dunia mnamo 2006.Kiungo huyo wa zamani wa Juventus na AC Milan alistaafu katika ulingo wa soka mnamo 2017 baada ya kunyanyua mataji mengi ya haiba yakiwemo mawili ya Klabu Bingwa Ulaya (UEFA) na sita ya Serie A.Aliteuliwa kuwa kocha wa Juventus U-23 mnamo 2020 kabla ya kupokezwa mikoba ya kikosi cha kwanza wiki moja baadaye kufuatia kupigwa kalamu kwa mkufunzi Maurizio Sarri.TAFSIRI NA: CHRIS ADUNGO",michezo
"EDWIN Kiptoo na Muethiopia Haile Mekonnen ni wakimbiaji watajika wa hivi punde kuingia Nairobi City Marathon itakayofanyika jijini Nairobi mnamo Jumapili. Kiptoo atakuwa akishiriki marathon yake ya pili mwaka huu baada ya kumaliza Seoul Marathon nchini Korea Kusini katika nafasi ya saba mnamo Machi 19 kwa saa 2:08:56.  Muethiopia Amedework Walelegn aliibuka mshindi kwa 2:05:27.Kiptoo, ambaye aliwakilisha Kenya kwenye Nusu-Marathon za Dunia 2016 jijini Cardiff, Wales, alifungua msimu kwa kumaliza Guadalajara Half Marathon katika nafasi ya nne nchini Mexico kwa 1:01:54 mnamo Februari 25.Kisha, mtimkaji huyo mwenye umri wa miaka 29 akaridhika na nambari saba kwenye mbio za Adizero Road to Records Half Marathon mnamo Aprili 29 nchini Ujerumani.Kiptoo alikimbia kwa saa 1:00:37 akimaliza sekunde 33 nyuma ya mshindi kutoka  Ethiopia Tadese Takele.Bingwa huyo wa Mexico City Marathon na  Marathon Comar de Tunis Carthage anajivunia muda bora wa 2:06:52 aliopata akiridhika na nafasi ya saba mjini Hamburg, Ujerumani mwaka 2022.Mekonnen, 29, atakuwa akishiriki mashindano ya kwanza mwaka huu. Mara ya mwisho alishiriki mashindano ni  Novemba 27, mwaka jana alipokamata nambari nne kwa saa 2:14:14 kwenye Zurich San Sebastián Marathon nchini Uhispania.Mwenyekiti wa maandalizi ya Nairobi City Marathon Jack Tuwei alifichua Jumatano kuwa Kiptoo, ambaye kufikia sasa ndiye mwenye kasi bora kwa wale wamejiandikisha, wako katika orodha ya watimkaji 66 watajika waliojiandikisha.Kufikia Jumatano saa sita mchana, idadi ya washiriki ilikuwa imefika 8,888.“Tunaendelea kuvutia washiriki kutoka  Ethiopia, Uganda, Tanzania na maeneo ya hapa nchini kama Kapsabet, Iten na Eldoret,” alisema Tuwei katika kikao na wanahabari ugani Nyayo.Orodha ya washiriki wa mbio za kilomita 42 pia zimevutia wazoefu Joshua Kemboi, Simon Kipkosgei na Robert Kipkemboi, miongoni mwa wengine.TAFSIRI: GEOFFREY ANENE ",michezo
"MANCHESTER City wamemsajili kiungo matata raia wa Croatia, Mateo Kovacic, kwa kima cha Sh4.5 bilioni kutoka Chelsea.Hata hivyo, ada ya jumla ambayo itawekwa mezani na Man-City kwa ajili ya sogora huyo ambaye ametia saini kandarasi ya miaka minne inatarajiwa kufikia Sh5.3 bilioni.Kovacic, 29, anakuwa mchezaji wa kwanza kusajiliwa na Man-City muhula huu kadri miamba hao wanavyopania kuhifadhi mataji ya Ligi Kuu ya Uingereza (EPL), Kombe la FA na Klabu Bingwa Ulaya (UEFA) msimu ujao wa 2023-24.Kusajiliwa kwake kulichochewa zaidi na haja ya Man-City kujaza pengo lililoachwa na nahodha Ilkay Gundogan aliyeyoyomea Uhispania kuvalia jezi za Barcelona bila ada yoyote.Kovacic alijiunga na Chelsea kwa mkataba wa miaka mitano mnamo Agosti 2018 baada ya kuagana rasmi na Real Madrid.Alichezea kikosi hicho mara 37 mnamo 2022-23 ila waajiri wake wakaambulia nafasi ya 12 kwenye msimamo wa jedwali la EPL baada ya msururu wa matokeo duni.Kovacic alikuwa sehemu ya kikosi kilichoshindia Chelsea taji la Klabu Bingwa Ulaya (UEFA) mnamo 2021 baada ya kupepeta Man-City 1-0.Kimataifa, Kovacic amechezea Croatia mara 95 na akawajibishwa katika kila mchuano kwenye fainali za Kombe la Dunia za 2022 nchini Qatar zilizoshuhudia Croatia wakitinga nafasi ya tatu nyuma ya Ufaransa na Argentina waliotawazwa wafalme.TAFSIRI NA: CHRIS ADUNGO",michezo
"HUKU mchezo wa karate ukizidi kuimarika eneo la Kati, kocha wa karate kutoka Murang’a Jediel Mutua amebuni timu ya karate ya warembo wa Shule ya Upili ya Wasichana ya Gatura.Kulingana na kocha huyo amekuwa na kikosi hicho cha wasichana 80 kwa muda wa miezi mitatu sasa.Kocha huyo anasema lengo lake kuu ni kuwapa mazoezi makali ili kuelewa staili ya shotoka ikiambatanishwa na staili za kata na kumite.Kwa sasa kocha huyo anawaandaa wanakarate hao kupandishwa gredi Julai 30, 2023 ili kupokea mshipi wa manjano.Wakati huo pia anawatayarisha kwa mashindano ya karate ya shule za sekondari awamu ya tatu ya Mt Kenya Schools Karate League itakayoandaliwa katika chuo cha Kikatokiki cha Pastoral Centre mjini Thika mwezi Julai 22, 2023.Alisema lengo kuu la kuwapa mazoezi ni kuwaweka kuwa na afya njema, kujikinga kutoka kwa adui, kuweka nidhamu, na kuzingatia utiifu kwa umma.Alisema mwalimu mkuu wa Shule ya Wasichana ya Gatura Bi Agnes Gakuru amepongeza juhudi za kocha huyo kuzindua mchezo huo kwa wanafunzi wa kike.Kocha huyo alisema mwalimu mkuu amekubali kununua sare za wanakarate hao ambazo ni changamoto wakati wa mazoezi.Mutua anasema kuwa Chama cha Karate Nchini (KKF) eneo la Kati kimeweka mikakati kuona ya kwamba shule za upili eneo la Kati zinakumbatia mchezo wa karate.Kulingana na mpangilio wa mazoezi ya warembo hao, ni siku ya Jumatano na Ijumaa kati ya saa kumi na saa kumi na moja na nusu za jioni.",michezo
"Aragaw, ambaye anajivunia muda bora wa saa mbili, dakika 10 na sekunde tisa katika 42km, alimaliza nambari mbili kwenye Taipei Marathon mwaka 2021 na nambari tatu katika shindano hilo mwaka 2022.Aragaw pia alikamata nafasi ya tisa kwenye Daegu Marathon mwaka jana na kutwaa ubingwa wa H.C. Andersen Marathon nchini Denmark mwaka 2019. Hadu alikamata nafasi ya 10 kwenye mbio za Rock ‘n’ Roll Madrid Marathon mwaka 2019.Wanne hao wako katika orodha ya wanariadha 80 wa kigeni waliotoa ithibati ya kushiriki makala hayo ya pili ambayo ina karibu watimkaji 20 watajika.Baada ya kushinda makala yaliyopita, Brimin Misoi alinunua ekari nne za shamba mjini Eldoret mbali na kulipia karo baadhi ya majirani zake. Mtimkaji huyo kutoka kaunti ya Elgeyo Marakwet ameamua kutetea taji.Washindi wa 2022 Agnes Barsosio na Misoi walivuna Sh6.9 milioni kila mmoja, wakipokezwa zawadi hiyo na aliyekuwa Rais Uhuru Kenyatta.Ingawa mshindi mwaka huu atapata Sh3.5 milioni, Nairobi City Marathon inasalia marathon yenye tuzo kubwa kwa mshindi barani Afrika. Itafanyika katika barabara kuu ya Nairobi Expressway.“Tunaandikisha angaa wanariadha 1,000 kila siku na tunatarajia kufika 10,000 Ijumaa. Washiriki wetu wa hapa nyumbani wanapenda kujiandikisha siku za mwisho,” alisema afisa Barnaba Korir, akiongeza kuwa wangependa kufikisha washiriki 15, 000 kwa sababu makala ya mwaka jana yalivutia washiriki 10,000.Mashindano ya vitengo vyote yataanzia kwenye barabara ya Douglas Wakiihuri (awali Aerodrome Road), lakini yatamalizika katika sehemu tofauti ugani Nyayo.Zoezi la kujiandikisha lingali linaendelea katika tovuti ya https://www.nairobicitymarathon.com/ na pia uso kwa macho katika jumba la Riadha House, klabu ya michezo ya Parklands na Karura Forest.Kuingia 42km, mshiriki analipa Sh1,500, 21km (Sh1,200), 10km (Sh1,000) na 6km (Sh500). Kiingilio cha washiriki wa kigeni katika 42km ni Dola za Amerika 90, 21km (Dola za Amerika 60), 10km (Dola za Amerika 40) na 6km (Dola za Amerika 20).TAFSIRI: GEOFFREY ANENE",michezo
"KALIDOU Koulibaly, 32, amekuwa mchezaji wa hivi punde zaidi wa Chelsea kuyoyomea Saudi Arabia baada ya kusajiliwa na Al-Hilal kwa kima cha Sh3.6 bilioni.Beki huyo kisiki raia wa Senegal anajiunga na kipute cha Saudi Pro League siku chache baada kiungo mzoefu Ruben Neves kubanduka Wolverhampton Wanderers na kutua kambini mwa Al-Hilal kwa Sh8.4 bilioni.Kiungo matata wa Chelsea, N’Golo Kante, tayari ameingia katika sajili rasmi ya mabingwa wa Saudia, Al-Ittihad, huku kipa Edouard Mendy akiwa pua na mdomo kutwaliwa na Al-Ahli.Mjerumani Kai Havertz naye anatazamiwa kuondoka ugani Stamford Bridge na kujiunga na Arsenal kwa Sh11.6 bilioni, siku chache baada ya kiungo raia wa Croatia, Mateo Kovacic, kusajiliwa na Manchester City kwa Sh5.3 bilioni.Chelsea wanazidi kujisuka upya chini ya mkufunzi Mauricio Pochettino ambaye tayari amesajili wavamizi Christopher Nkunku, Nicolas Jackson na Dujuan Richards kutoka RB Leipzig (Ujerumani), Villarreal (Uhispania) na Phoenix All Stars Academy (Jamaica) mtawalia.Koulibaly alisajiliwa na Chelsea kwa mkataba wa miaka minne mnamo Julai mwaka jana baada ya kuagana na Napoli ya Italia. Alitua ugani Stamford Bridge akijivunia tajriba pevu katika soka ya kimataifa na bara Ulaya baada ya kusaidia Senegal kutwaa Kombe la Afrika (AFCON) 2022 na kuongoza Napoli kujizolea Italian Cup 2020.Hata hivyo, alichezea Chelsea mara 32 katika mashindano yote huku akifunga mabao mawili pekee kutokana na mechi 23 za Ligi Kuu ya Uingereza (EPL).“Kuanzia mchuano wa kwanza hadi wa mwisho, ilikuwa tija na fahari kuvalia jezi za Chelsea. Japo msimu jana haukuwa ule tuliotarajia, nashukuru mashabiki na kila mmoja aliyenifanya kufurahia maisha Stamford Bridge,” akasema beki huyo kupitia Twitter.Koulibaly anaendeleza mtindo wa hivi karibuni ambao umeshuhudia masogora wa haiba kubwa wakiondoka bara Ulaya na kuyoyomea Saudi Arabia tangu supastaa Cristiano Ronaldo abanduke Manchester United na kujiunga na Al-Nassr mnamo Januari 2023.Karim Benzema naye alijiunga na Al-Ittihad baada ya kuagana na Real Madrid mwishoni mwa msimu huu huku Thomas Partey (Arsenal), Bernardo Silva (Man-City) na Hakim Ziyech (Chelsea) wakihusishwa pia na uwezekano mkubwa wa kuyoyomea Saudia.TAFSIRI NA: CHRIS ADUNGO",michezo
"TOTTENHAM Hotspur wamemsajili kipa matata raia wa Italia, Guglielmo Vicario, kwa miaka mitano kutoka kikosi cha Empoli kinachoshiriki Ligi Kuu ya Italia (Serie A).Anakuwa mchezaji wa pili baada ya kiungo raia wa Uswidi, Dejan Kulusevski, kutua kambini mwa Spurs chini ya kocha mpya Ange Postecoglou.Vicario, 26, aliridhisha sana katika kipindi cha miaka miwili ya kuhudumu kwake kambini mwa Empoli na aliitwa kambini mwa Italia kwa michuano ya kimataifa kwa mara ya kwanza mnamo 2022-23.Nahodha wa Spurs na kipa nambari moja kambini mwa kikosi hicho, Hugo Lloris, amesalia na miezi 12 pekee katika mkataba wake wa sasa na Spurs wanaoamini kuwa Vicario anaweza kucheza boli kuanzia safu ya ulinzi.Vicario alianza kusakata soka kitaaluma akivalia glavu za Udinese na aliwahi pia kuhudumu kambini mwa Cagliari, Perugia na Venenzia kabla ya kutua Empoli mnamo Julai 2021 baada ya kikosi hicho kupandishwa daraja kushiriki Ligi Kuu ya Italia.Empoli walitarajiwa kupigania fursa ya kusalia ligini wakiwa miongoni mwa vikosi vya mwisho kwenye jedwali la Seria A. Hata hivyo, Vicario aliwasaidia pakubwa na wakaambulia nafasi ya 14 mnamo 2022-23, hiyo ikiwa mara ya pili mfululizo.Mnamo 2022-23, Vicario alifungwa mabao 39 kutokana na mechi 31 za Serie A. Hakufungwa goli katika mechi saba huku akisaidia Empoli kujivunia pengo la pointi 12 juu ya mduara uliojumuishwa vikosi vilivyoteremshwa ngazi.Aliitwa katika kambi ya Italia kwa mara ya kwanza mnamo Septemba ambapo alipangwa katika kikosi cha akiba katika mchuano wa kufuzu kwa Euro ulioshuhudia Uingereza wakiwapokeza kichapo cha 1-0 nyumbani.Tangu wakati huo, Vicario alipangwa katika kikosi cha akiba cha Italia kwenye michuano ya kirafiki dhidi ya Albania na Austria; na nusu-fainali ya UEFA Nations League mapema mwezi wa Juni 2023.Fraser Forster, 35, ni kipa mwingine kambini mwa Spurs na ‘nyani’ huyo raia wa Uingereza aliwajibishwa pakubwa na Spurs mnamo 2022-23 baada ya Lloris kupata jeraha.TAFSIRI NA: CHRIS ADUNGO",michezo
"NATION FC imejumuishwa katika Kundi C katika mashindano ya soka ya Chama cha Waandishi wa Habari za Michezo (SJAK) yanayopigwa jeki na La Liga na yatakayofanyika Julai 1, 2023.MediaMax FC, Makueni Journalists FC na Standard Media FC ndizo timu nyingine kwenye Kundi C.Mashindano hayo ya siku moja, yatahusisha jumla ya timu 16 zitakazochuana katika kinyang’anyiro cha wachezaji watano kila upande katika jengo la Galleria Mall jijini Nairobi siku ya Jumamosi.Timu hizo 16 zimepangwa katika makundi manne yenye timu nne kila moja. Kila mechi itachezwa kwa muda wa jumla ya dakika 12.Ikiwa mechi itaishia sare katika muda wa kawaida, mechi itaelekea moja kwa moja kwenye awamu ya wachezaji kupiga mikwaju ya penalti.Katika kila timu, lazima kuwe na mchezaji mwanamke wakati wowote wa mchezo na ikiwa timu itashindwa kufanya hivyo itapoteza mchezaji mmoja uwanjani.Akizungumza katika uwanja wa Nyayo mnamo Jumanne wakati wa droo hiyo, mjumbe wa La Liga nchini Kenya Alvaro Abrev amesema mashindano hayo yatachangia pakubwa kuuza sera zao.“Tumefurahishwa sana na ushirikiano na wanahabari. Mwaka 2024 tunataka kupeleka mashindano haya katika ngazi ya Afrika Mashariki. La Liga imefadhili programu za mashinani nchini Kenya na Tanzania na tunafurahi kwamba zote zimefanikiwa,” amesema Abrev.Rais wa SJAK James Waindi amesisitiza haja ya timu hizo kufuata sheria zinazosimamia mashindano hayo.“Imekuwa zaidi ya miaka mitano tangu tuwe na siku ya michezo na tunatarajia shughuli nyingi na furaha kubwa Jumamosi. Tulikuwa na timu 20 zilizoonyesha nia lakini tulipunguza hadi timu 16,” ameongeza Waindi.Mshindi atatia mfukoni Sh50,000, mshindi wa pili atapokea Sh30,000 na timu itakayoshika nafasi ya tatu itarejea nyumbani na Sh20,000.Kundi ACape Media group TV 47
Athletics News Fc
Royal Media services
Radio Africa GroupKundi BKBC FC
CGTN
Freelance Journalists
SupersportKundi CMediaMax
Makueni Journalists
Nation FC
Standard Media FCKundi DKass FM
Coast Media FC
BBC
Mozzart bet Sports",michezo
"LUKA Modric ametia saini mkataba mpya wa mwaka mmoja utakaomshuhudia sasa akichezea Real Madrid ya Uhispania hadi Juni 2024.Mkataba kati ya Real na kiungo huyo mzoefu raia wa Croatia ulitarajiwa kukatika rasmi mwishoni mwa Juni 2023 na akawa anahusishwa na uwezekano mkubwa wa kubanduka ugani Bernabeu na kuyoyomea Saudi Arabia kunogesha Ligi Kuu ya Pro-League.Modric, 37, amechezea Real mara 488 huku akisaidia miamba hao kushinda mataji matatu ya Ligi Kuu ya Uhispania (La Liga) na matano ya Klabu Bingwa Ulaya (UEFA) tangu asajiliwe kutoka Tottenham Hotspur mnamo 2012.Modric pia alitawazwa taji la Ballon d’Or mnamo 2018 baada ya kuongoza Croatia kutinga fainali ya Kombe la Dunia nchini Urusi ambapo walikutana na Ufaransa waliowapepeta 4-2.Modric anatia saini kandarasi mpya kambini mwa Real baada ya wanasoka Toni Kroos, Dani Ceballos na Nacho Fernandez. Anatazamiwa kuwa mhimili mkubwa wa mabingwa hao mara 14 wa UEFA baada ya nyota Karim Benzema kusajiliwa na Al-Ittihad ya Saudi Arabia.Real tayari wamesajili kiungo mvamizi raia wa Uingereza, Jude Bellingham, kutoka kwa Borussia Dortmund.TAFSIRI NA: CHRIS ADUNGO ",michezo
"ROY Hodgson amekubali kusalia kuwa kocha wa Crystal Palace msimu ujao wa 2023-24.Mkufunzi huyo mwenye umri wa miaka 75 anatarajiwa kutia saini mkataba mpya ugani Selhurst Park atakaporejea kutoka likizoni.Hodgson alirejea ugani Selhurst Park kudhibiti mikoba ya Palace mnamo Machi 2023 baada ya kuaminiwa fursa ya kujaza pengo la Patrick Vieira aliyepigwa kalamu.Alisaidia kikosi hicho kukwepa shoka la kuwateremsha daraja kutoka Ligi Kuu ya Uingereza (EPL) baada ya Palace kujizolea alama 18 kutokana na michuano 10 iliyosimamiwa na Hodgson. Palace waliambulia nafasi ya 11 kwenye msimamo wa jedwali la EPL mnamo 2022-23.Hodgson alihudumu kambini mwa Palace kwa miaka minne kuanzia 2017 ila akaamua kujiondoa kwenye ulingo wa ukocha mwishoni mwa msimu wa 2020-21.Mkufunzi huyo wa zamani wa timu ya taifa ya Uingereza aliteuliwa kuwa kocha wa Watford mnamo Januari 2022 ila akabanduka miezi mitano baadaye kikosi hicho kilipoteremshwa ngazi kutoka EPL hadi Ligi ya Daraja ya Kwanza (Championship).Palace walikuwa wamepiga mechi 12 mfululizo bila kushinda chini ya Vieira hadi Hodgson aliporejea kambini mwa kikosi hicho.Anajivunia tajriba pevu ya ukufunzi kwa zaidi ya miaka 45 iliyopita na amewahi pia kudhibiti mikoba ya Inter Milan, Blackburn, Fulham, Liverpool, West Brom na Palace. Hodgson amewahi pia kunoa timu za taifa za Uswisi, United Arab Emirates (UAE) na Finland.TAFSIRI NA: CHRIS ADUNGO",michezo
"TIMU ya Police FC ya Ligi Kuu ya Shirikisho la Soka nchini (FKF-PL) Kenya Police FC, imeanza kukuza soka ya wanawake nchini kwa kuinunua klabu ya Thika Queens.Katika msimu wa 2022/23 uliokamilika, Thika ambao ni mabingwa mara tatu walimaliza katika nafasi ya tano wakiwa na pointi 35 kwenye msimamo wa ligi.Akizungumza na Taifa Spoti, Chris Oguso ambaye ni Msimamizi wa idara ya Polisi ya Kenya na afisa mkuu mtendaji wa Police FC alithibitisha kuwa, klabu hiyo sasa inamilikiwa na Police FC.“Wachezaji hawa watasimamiwa na mimi mwenyewe, Mwenyekiti wetu Munga Nyale, Makamu Mwenyekiti Bishop Akama na baraza la wadhamini. Tunataka kubadilisha picha ya timu zetu za wanawake. Tunataka kuleta weledi katika soka ya wanawake nchini,” alisema Oguso.“Klabu itahama kutoka Thika hadi Niarobi na itabadilisha jina na kuitwa Kenya Police Bullets FC. Timu hiyo itakuwa chini ya usimamizi mpya. Tutaajiri kocha mpya, tutaajiri wachezaji wa kulipwa wengine tutawachilia na wote watakaosalia tutawapa kandarasi,” aliongeza Oguso.Wachezaji hao pia watachukuliwa kujiunga na idara ya polisi kama wenzao wa kiume. Hili litasaidia kujiandaa kwa maisha yao baada ya kustaafu soka.Lengo la Police kuinunua Thika ni kuambatana na sheria na kanuni za Shirikisho  la Soka Afrika (CAF).Mnamo Septemba 2022, CAF iliweka wazi kwa wanachama wake kwamba ili timu zishiriki mashindano ya CAF zinapaswa kuwa na timu za wanawake.“Haswa kwa vigezo vya michezo vilivyopo kwenye Kanuni za Leseni za Klabu za Wanaume za CAF (toleo la 2022). CAF sasa imeleta sharti kwa timu za soka za wanaume. Klabu ambazo zinatarajia kushiriki mashindano ya CAF  lazima ziwe na angalau timu moja (01) ya wanawake. Timu hiyo lazima pia iwe inayoshiriki katika shindano lililoidhinishwa na chama cha wanachama,” ujumbe huo wa CAF ulisema.Kwa sasa, Ulinzi Stars ndiyo timu pekee inayoshiriki FKF-PL ambayo ina timu ya wanawake inayojulikana kama Ulinzi Starlets.Katika Ligi Kuu ya Kitaifa (NSL), Vihiga United wana Vihiga Queens, huku Kisumu All Stars wakiwa na timu ya Kisumu All Starlets.",michezo
"NAHODHA wa Aston Villa, John McGinn, ametia saini mkataba mpya utakaomshuhudia akiendelea kuchezea kikosi hicho cha Ligi Kuu ya Uingereza (EPL) hadi mwaka wa 2027.Kiungo huyo raia wa Scotland mwenye umri wa miaka 28 alijunga na Villa mnamo 2018 baada ya kuagana na kikosi cha Hibernian.Alifunga bao muhimu la ushindi mnamo 2019 dhidi ya Derby County na kusaidia Villa kupanda ngazi hadi EPL. Amekuwa sehemu muhimu ya kampeni za kikosi hicho tangu wakati huo.McGinn alipokezwa utepe wa unahodha kambini mwa Villa mnamo 2022-23 na akachezea kikosi hicho mara 36 katika mashindano yote mnamo 2022-23.McGinn sasa anajiandaa kuongoza Villa kwenye kampeni za kwanza za soka ya bara Ulaya kwa mara ya kwanza tangu 2010-11 baada ya kikosi hicho kufuzu kwa kipute cha Europa Conference League.Amechezea Villa mara 184 na kufungia kikosi hicho mabao 17.TAFSIRI NA: CHRIS ADUNGO",michezo
"MKUFUNZI wa zamani wa Liverpool na Newcastle United, Rafael Benitez, amerejea katika ulingo wa ukocha baada ya kukubali mikoba ya Celta Vigo inayoshiriki Ligi Kuu ya Uhispania (La Liga).Kocha huyo raia wa Uhispania amekuwa nje ya ulingo wa ukocha tangu Januari 2022 alipopigwa kalamu na Everton.Benitez, ambaye pia aliwahi kushikilia mikoba ya ukocha kambini mwa Chelsea, amekubali mkataba wa miaka mitatu ya kunoa Celta.Anajaza nafasi ya kocha Carlos Carvalhal aliyeagana na Celta mwishoni mwa msimu wa 2022-23 baada ya kusaidia kikosi hicho kukwepa shoka ambalo vinginevyo lingewateremsha ngazi kutoka La Liga.Celta walikamilisha kampeni za La Liga kwa alama tatu juu ya vikosi vilivyoteremshwa daraja baada ya kukamata nafasi ya 13. Walitandika mabingwa Barcelona katika siku ya mwisho ya kampeni.Benitez aliwahi pia kuwa mkufunzi wa Inter Milan, Real Madrid na Napoli. Aliwahi kuongoza Liverpool kushinda taji la Klabu Bingwa Ulaya (UEFA) mnamo 2005 na Kombe la FA mnamo 2006. Chelsea walishinda taji la Europa League mnamo 2013 wakiwa chini ya Benitez ambaye pia aliwahi kuongoza Newcastle kupanda ngazi kutoka Ligi ya Daraja ya Kwanza (Championship) hadi Ligi Kuu ya Uingereza (EPL).TAFSIRI NA: CHRIS ADUNGO",michezo
"AMERIKA watakuwa wenyeji wa kipute kilichopanuliwa cha Klabu Bingwa Duniani ambacho kitajumuisha timu 32 za wanaume mnamo 2025, Shirikisho la Soka Duniani (FIFA) limethibitisha.Rais wa FIFA Gianni Infantino amesema mashindano hayo yatakuwa kilele cha michuano ya soka miongoni mwa wanaume.Jumla ya klabu 12 za bara Ulaya zitashirikishwa, wakiwemo washindi watatu waliopita wa taji la Klabu Bingwa Ulaya – Chelsea, Real Madrid na Manchester City.Tarehe za kufanyika kwa kipute hicho hazijathibitishwa japo mashindano yenyewe yanatarajiwa kusakatwa mwezi Juni 2025.Amerika watashirikiana na Canada na Mexico kuwa wenyeji wa fainali zijazo za Kombe la Dunia mnamo 2026.Makala ya 20 ya Klabu Bingwa Duniani yatafanyika kati ya Disemba 12-22, 2023 nchini Saudi Arabia.Real Madrid walishinda makala yaliyopita ya kipute hicho kilichofanyika nchini Morocco mnamo Februari 2023. Taifa hilo la bara Afrika liliandaa mashindano hayo tena mnamo 2013 na 2014. Mataifa mengine ambayo yamewahi kuwa wenyeji wa Klabu Bingwa Duniani ni Brazil, Japan, UAE na Qatar.TAFSIRI NA: CHRIS ADUNGO",michezo
"MANCHESTER United wametoa ofa mpya ya Sh9.8 bilioni ambayo sasa ni ya tatu kwa ajili ya kumsajili kiungo mzoefu wa Chelsea, Mason Mount.Mabingwa hao mara 20 wa Ligi Kuu ya Uingereza (EPL) wametishia kujiondoa kwenye mbio za kujitwalia maarifa ya Mount iwapo jaribio lao la tatu kumshawishi kiungo huyo raia wa Uingereza litakataliwa na Chelsea.Inaarifiwa kwamba Chelsea wanataka yeyote anayemezea mate huduma za Mount kuweka mezani kima cha Sh12.5 bilioni.Hata hivyo, Man-United wanahisi kwamba ada hiyo inayotakiwa na Chelsea ni ya juu sana ikizingatiwa kwamba Mount amesalia na mwaka mmoja pekee kwenye mkataba wake wa sasa ugani Stamford Bridge.Man-United tayari wameshuhudia ofa zao za awali za Sh7.1 bilioni na Sh8.9 bilioni kwa ajili ya Mount zikikataliwa na Chelsea.Kocha wa Man-United, Erik ten Hag anataka Mount awe sajili wake wa kwanza muhula huu kadri anavyopania kuimarisha kikosi chake kwa ajili ya kampeni za muhula ujao hasa katika soka ya Klabu Bingwa Ulaya (UEFA).Maafikiano ya kibifasi si tatizo kwa kuwa Man-United wana hakika kwamba Mount anatamani pia kutua ugani Old Trafford na kuanza kuvalia jezi zao.Mount amefunga mabao 33 kutokana na mechi 195 ambazo amechezea Chelsea tangu 2019. Alikosa idadi kubwa ya mechi za mwisho wa msimu huu wa 2022-23 kutokana na jeraha huku Chelsea wakiambulia nafasi ya 12 jedwalini – nafasi ya chini zaidi kwa kikosi hicho kuwahi kukamata katika kipindi cha miaka 25.Alikuwa sehemu ya kikosi kilichoshindia Chelsea taji la UEFA mnamo 2021 na akaanza mechi hiyo iliyowashuhudia wakitandika Manchester City 1-0. Aidha, aliongoza Chelsea kushinda Kombe la Klabu Bingwa Duniani na Uefa Super Cup.Mount, 24, amechezea Uingereza mara 36 na amefunga mabao matano huku akiwa sehemu ya kikosi kilichowajibishwa na kocha Gareth Southgate kwenye fainali za Kombe la Dunia za 2022 nchini Qatar.Mount alipokea malezi ya soka katika akademia ya Chelsea kabla ya kujiunga na Vitesse ya Uholanzi kwa mkopo mnamo 2017-18 ambapo alifunga mabao tisa kutokana na mechi 29 za Ligi Kuu ya Uholanzi (Eredivisie).Msimu uliofuata, alitumwa kambini mwa Derby County kwa mkopo ambapo alipachika wavuni mabao manane kutokana na mechi 35 za Ligi ya Daraja ya Kwanza (Championship) chini ya kocha Frank Lampard. Derby County almaarufu Rams walipigwa 2-1 na Aston Villa kwenye mchujo wa kufuzu kwa soka ya EPL.Baada ya kurejea kambini mwa Chelsea mnamo 2019, Mount alipata uhakika wa kuunga kikosi cha kwanza chini ya kocha Lampard aliyemtegemea sana ugani Stamford Bridge.Mnamo Mei 2023, Chelsea walimpokeza kocha wa zamani wa Tottenham Hotspur, Mauricio Pochettino, mikoba yao ya ukufunzi huku akijaza nafasi ya Lampard aliyechukua nafasi ya Graham Potter aliyepigwa kalamu.TAFSIRI NA: CHRIS ADUNGO",michezo
"WANAGOFU Lynette Gitimu na Abigail Njuguna mnamo Ijumaa walishindia Kenya medali ya dhahabu kwenye Olimpiki Maalum zinazoendelea jijini Berlin, Ujerumani.Walitwaa ushindi huo baada ya kuandikisha pointi 388 katika mashimo 18 ya kitengo cha tatu (D03).Walizoa alama 96 katika raundi ya kwanza, 91 raundi ya pili, 107 raundi ya tatu na kumalisha kwa 94 raundi ya nne.Wakenya hao wamefuatiwa na Henningsen/Mortensen kutoka Denmark (alama 480) na Chan/Poon kutoka Hong Kong (493).Washindi wengine wa dhahabu kutoka Kenya tangu mashindano hayo yaanze Juni 17 ni wanariadha Irene Nzilani (1500m A), Daniel Mutiso (800m & 1500m A) na Purity Kandie (50m A) na waendeshaji baiskeli David Ng’ang’a (kilomita 15) na Mercy Mutuku (kilomita tano).Walionyakulia Kenya medali za fedha ni Willis Otieno (Long Jump Standing B), Lyn Owendi na Linah Gashahun (badminton ya wachezaji wawili kila upande) na Ng’ang’a (uendeshaji baiskeli kilomita tano).Kenya pia imepata shaba kupitia kwa Eflon King’ori na Jed Maina (badminton ya wachezaji wawili kila upande) na Anjela Nyambura (uendeshaji baiskeli kilomita tano).",michezo
"MKENYA Ruth Chepngetich atatetea taji lake la Chicago Marathon nchini Amerika mnamo Oktoba 8, 2023.Ametoa ithibati ya kushiriki, huku baadhi ya wapinzani wake wakuu wakiwa ni bingwa wa London Marathon Sifan Hassan kutoka Uholanzi na mshikilizi wa rekodi ya kitaifa ya Amerika ya marathon Emily Sisson.Chepngetich aliibuka malkia wa Chicago Marathon 2022 kwa saa 2:14:18, akikosa rekodi ya dunia ya Mkenya Brigid Kosgei ya 2:14:04 kwa sekunde 14 pekee. Huenda atavizia rekodi hiyo ya Kosgei tena.Sifan atakayekuwa akishiriki marathon yake ya pili anatarajiwa kutoa ushindani mkali baada ya kupata motisha ya kutawala London Marathon katika jaribio lake la kwanza mwezi Aprili.Chepngetich atajaribu kutwaa taji la Chicago Marathon kwa mara ya tatu mfululizo. “Napanga kutetea taji langu na kuimarisha muda wangu. Hakuna mbio zinazonichangamsha duniani kama Chicago Marathon,” alisema Chepngetich.Jijini London mwezi Aprili, Sifan alisimama mara mbili mapema katika mbio hizo za kilomita 42, lakini akaziba mwanya wa karibu nusu dakika kati yake na wakimbiaji waliokuwa mbele akishinda taji kwa rekodi ya kitaifa ya Uholanzi ya 2:18:33.Analenga kushiriki Riadha za Dunia uwanjani jijini Budapest, Hungary kabla ya kujitosa katika Chicago Marathon.Sisson anashikilia rekodi ya Amerika ya 2:18:29. Chicago Marathon 2023 inatarajiwa kuvutia washiriki 45, 000.",michezo
"DEREVA Jasmeet Chana amesema ni afueni kubwa kuondolewa mzigo wa kujigharimia kila kitu kwenye mashindano ya mbio za magari.Hiyo ni baada ya kampuni ya kuuza mafuta ya Rubis Energy Kenya kumpiga jeki jana Jumatano kabla ya Safari Rally 2023.Jasmeet anayeshirikiana na ndugu yake Ravinder Chana katika gari la Mitsubishi Lancer Evo X anaongoza Mbio za Magari za Kitaifa Kenya (KNRC) baada ya kuandikisha nambari tatu Machakos Rally na Equator Rally na kushinda Nakuru Rally.“Udhamini huu wa Rubis ni wangu wa kwanza kabisa kutoka kwa shirika. Naufurahia sana. Unanipa motisha kubwa ya kupaisha gari kwa asilimia 100 ili kupata matokeo mazuri,” alisema Jasmeet.Alifichua kuwa lengo lao ni kumaliza kitengo cha KNRC katika nafasi ya kwanza wakati wa duru hiyo ya saba ya Mbio za Magari Duniani (WRC) jijini Nairobi na eneo la Naivasha katika kaunti ya Nakuru.Jasmeet atakuwa akishiriki Safari Rally kwa mara yake ya 17 tangu aanze mashindano ya magari 2007.Afisa Mkuu Mtendaji wa Rubis Energy East Africa na Mkurugenzi Mkuu wa Rubis Energy Kenya Jean-Christian Bergeron alisema kuwa kupitia udhamini huo, Jasmeet, 45, aliyekamata nafasi ya 14 kati ya washiriki 42 kwenye Safari Rally 2022, atapata mafuta na bidhaa nyingine za Castro atahitaji.Dereva Issa Amwari atakaelekezwa na Dennis Mwenda katika Mitsubishi Lancer Evo X pia alinufaika na udhamini sawa na huo kutoka Rubis Energy Kenya.Aidha, dereva Thierry Neuville ametangaza kushirikiana na shirika la mshikilizi wa rekodi ya dunia mbio za marathon Eliud Kipchoge la mazingira na elimu wakati huu wa Safari Rally.“Kupitia shirika lake, Eliud anawapa watoto zaidi fursa ya kupata elimu kwa kuwalipia karo na pia kujenga maktaba. Shirika lake pia linashughulikia kulinda mazingira kwa kupanda miti katika misitu iliyoharibiwa na pia upanzi wa miti ya matunda na mboga kote nchini,” akasema dereva huyo Mbelgiji kwenye mtandao wake wa kijamii.Neuville aliongeza kuwa Eliud analinda mazingira ili kizazi kijacho kipate kufaidika na mazingira mazuri.“Majuzi alitwaa ekari 130 za msitu wa Kaptagat karibu na kambi yake ya mazoezi na ninafurahi kusaidia miradi hii muhimu,” alisema Neuville, 35.",michezo
"WANAMICHEZO David Ngugi na Daniel Mutuku wameshindia Kenya medali za dhahabu kwenye michezo ya Olimpiki Maalum (Special Olympics) jijini Berlin, Ujerumani, Juni 20, 2023.Ngugi ametwaa taji la kuendesha baiskeli mbio za kilomita 15 baada ya kukamilisha umbali huo kwa dakika 25:51.66.Amefuatwa kwa karibu na Francis Mauro kutoka Gibraltar (27:17.66) na Mholanzi Danny Hadderingh (27:18.87) katika kitengo cha MO2 kilichovutia waendeshaji wanane wa baiskeli.Mbelgiji Jimmy van Craeynest (24:00.57), Mswisi Markus Maendli (29:45.69) na Gareth Borg (28:52.92) walinyakua dhahabu ya vitengo M01, M03 na M04, mtawalia.Mutuku ameibuka mshindi katika mbio za mita 800 za baada ya kutimka kwa dakika 2:02.50 akifuatiwa kwa karibu na Finamekeni Hamutenya kutoka Namibia (2:02.95) na Yuki Uemura (2:03.15). Kitengo hicho kilijumuisha washiriki wanane.Willis Otieno aliridhika na medali ya fedha ya kuruka umbali (Long Jump).  Makala haya yalianza Juni 17 na yatakamilika Juni 25. ",michezo
"AFC Leopards imepania kukisuka upya kikosi chake kwa ajili ya msimu ujao wa 2023/2024, huku swala la kutwaa ubingwa wa Ligi Kuu ya Kenya (FKF) likipewa kipaumbele.Habari za kuaminika zimedai kwamba tayari klabu hiyo kongwe imetambua wachezaji kadhaa wapya wanaotarajiwa kukiongezea nguvu kikosi hicho cha kocha Patrick Aussems.Kulingana na duru hizo, wachezaji kadhaa watafungishwa virago, huku wengine chipukizi wakitumwa kwa mkopo kuchezea timu nyingine ili wajinoe zaidi.Wachezaji wanne wamepangiwa kuachiliwa wajiunga na timu nyingine baada ya viwango vyao kutoridhisha idara ya kiufundi.Kulingana na habari kutoka afisi kuu ya klabu hiyo, beki Collins Shivachi, mlinzi Tedian Esiliba na aliyekuwa beki wa kushoto wa Wazito FC Washington Munene na Musa Saad ambaye ni raia wa Sudan Kusini, ni miongoni mwa wanaotarajiwa kuachiliwa.Esilaba amecheza mechi chache kutokana na majeraha ya mara kwa mara, na huenda klabu hiyo imeonelea mchango wake ulikuwa mdogo tangu ajiunge na klabu hiyo mnamo 2021 akitokea Nairobi City Stars. Shivachi na Saad wamekuwa wakitokea kwenye benchi.Kipa chipukizi Maxwell Mulili, Loren James, Nesta Olum, Njite Ochieng, Giovanni Lukhumwa, Owen Mboya, Maxwell Otieno na Daniel Sunguti ambao walijiunga na kikosi kikuu wakitokea timu B wataachiliwa kwa mkopo.Habari zimesema Ingwe imevamia nyota kadhaa kutoka klabu ya Nzoia Sugar ambao ni miongoni mwa walio kwenye orodha ya wanaolengwa kusaini mikataba. Nyota hao ni pamoja na Kipa Humphrey Katasi, Kevin Juma, kiungo mahiri Beja Hassan, Bonface Munyendo na mshambuliaji matata Joseph Mwangi.Vile vile Leopards wanawinda mlinzi wa katikati, Gedion Were kutoka Mathare United, Nashon Alembi na mshambuliaji John Avire ambaye hana klabu kwa sasa. Kadhalika Ingwe inammezea mate mshambuliaji chipukizi Beja Nyamawi wa SS Assad ya Supa Ligi (NSL).Wakati huo huo, kocha wa Nzoia Sugar, Salim Babu amesema licha ya uvumi kwamba wachezaji wake kadhaa wataondoka, kikosi chake kitabakia imara kwa msimu ujao.Klabu hiyo kutoka Kaunti ya Bungoma imekuwa miongoni mwa tatu bora ligini, ikifukuzana vikali na Gor Mahia na Tusker jedwalini.“Hata kama wataondoka, kuna wachezaji wengi nchini ambao nitasajili kujaza nafasi za watakaoondoka. Nina mwaka mmoja kwenye mkataba wangu na ningali hapa kuendelea kutekeleza wajibu wangu,” Babu akasema.Nzoia wanakamata nafasi ya tatu kwa alama 63, pointi nne tu nyuma ya vinara Gor Mahia, wakati Tusker wakiwapitia pointi mbili pekee.Mnamo Jumatano, wamepangiwa kucheza na Kenya Commercial Bank (KCB) kabla ya kumalizana na Sofapaka katika mechi zao zilizobakia.",michezo
"WANARIADHA kutoka mataifa ya Afrika Kusini, eSwatini, Ushelisheli, Uganda, Sudan Kusini na Tanzania wamethibitisha kushiriki mashindano ya kitaifa yatakayofanyika ugani Nyayo hapo Juni 22-24.Afisa Mkuu Msimamizi wa Shirikisho la Riadha Kenya (AK) Susan Kamau amesema kuwa wanariadha wengi wa kigeni watashiriki mbio fupi pamoja na zile za kupokezana vijiti za wanaume za mita 4×400 na 4x100m.Amefichua kuwa riadha hizo zimevutia wanariadha wa kigeni kwa sababu ni mojawapo ya mashindano machache yanayotambuliwa na Shirikisho la Riadha Duniani na wanariadha wanaweza kufuzu kushiriki Riadha za Dunia mnamo Agosti 19-27 jijini Budapest, Hungary.Kamau amesema kuwa Kenya ina fursa nzuri ya kufuzu katika mbio za wanaume za 4x400m na 4x100m kupitia viwango bora duniani ikiwa itafanya vyema kwenye kiwango hicho cha kitaifa.Sheria za Shirikisho la Riadha Duniani zinasema kuwa mataifa angaa matatu yanahitaji kushindana katika mashindano ya kupokezana vijiti ili yapate kuorodheshwa duniani.“Tunalenga kuingiza vikosi imara katika vitengo vyote viwili ili kuwa na fursa nzuri ya kufuzu kupitia viwango vya ubora duniani,” amesema.Kamau pia amesema kuwa mashindano ya kitaifa inatoa nafasi nzuri kwa wanariadha ambao hawajatimiza viwango vya kufuzu kufanya hivyo.“Tutatumia pia mashindano ya kitaifa kuchagua wanariadha watakaoshiriki mchujo wa kitaifa utakaofanyika Julai 7-8 na wala sio Julai 14-15 ilivyotangazwa hapo awali.Kamau amefafanua kuwa wataandaa mchujo mapema ili kuwapa wanariadha muda mzuri wa kushiriki mashindano kadhaa ya Diamond League kabla ya Budapest na shughuli ya kupata Visa.Mashindano hayo ya Diamond League ni Silesia mnamo Julai 16 nchini Poland, Monaco (Julai 21) na London (Julai 23).TAFSIRI: GEOFFREY ANENE  ",michezo
"ASTON Villa wameajiri mkurugenzi wa soka kambini mwa Sevilla, Monchi, kuwa rais wa masuala yao ya soka.Monchi, 54, ni raia wa Uhispania aliyewahi kufanya kazi na kocha Unai Emery kambini mwa Sevilla na akasaidia kikosi hicho kujizolea mataji matatu ya Europea League.Monchi anaajiriwa na Villa wiki moja baada ya Christian Purslow kutangaza kuwa atajiuzulu kuwa Afisa Mkuu Mtendaji wa kikosi hicho.“Siwezi kusubiri zaidi kufanya kazi na Emery ambaye ni miongoni mwa wakufunzi bora zaidi wa soka duniani,” akasema Monchi.Sevilla walishinda taji la Europa League mara saba wakati wa awamu mbili za Monchi akiwa mkurugenzi wa soka kambini mwao kuanzia 2000 hadi 2023, ikiwemo misimu mitatu mfululizo Emery akiwa mkufunzi. Aidha, walishinda mataji ya Copa del Rey mara mbili na European Super Cup.Monchi ambaye jina lake kamili ni Ramon Rodriguez Verdejo, pia alifanya kazi ya kuwa mkurugenzi wa spoti akidhibiti mikoba ya AS Roma kati ya 2017 na 2019 na wakatinga nusu-fainali za Klabu Bingwa Ulaya (UEFA) wakati huo.Kuungana kwake na Emery kwa mara nyingine kunachochewa na ufanisi wa Villa kufuzu kwa kipute cha Europa Conference League msimu ujao baada ya kuambulia nafasi ya saba kwenye kampeni za Ligu Kuu ya Uingereza (EPL) msimu huu wa 2022-23.TAFSIRI NA: CHRIS ADUNGO ",michezo
"WAANDAMANAJI waliokusanyika karibu na jumba la Nation Centre wakiimba nyimbo za kuilaani serikali huku wakiwa wamebeba mabango wametawanywa na maafisa wa polisi wa kupambana na ghasia.Katika kukurukaka za kutoroka, polisi waliwakamata watu watatu, mwanamume na wanawake wawili, katika barabara ya Banda.Waandishi wa habari waliowaona maafisa wakiwakanyaga wanawake hao kifuani, tumboni, na miguuni wamelaani unyama huo kwa kupiga kelele. Maafisa walitumia njumu zao kutekeleza unyama huo.Taifa Leo imehesabu magari saba ya polisi katika eneo la kisa yakiwemo yale yaliyo na nambari za usajili za serikali na mengine yenye nambari za usajili za kawaida.Tukio hilo limewalazimisha waliokuwa wamefungua maduka ya biashara kuyafunga haraka.Ilibidi waumini wa dini ya Kiislamu waliokuwa wakitembea kuelekea kwenye msikiti wa Jamia kwa swala ya Ijumaa kuchukua tahadhari zaidi na hata wakati mwingine kukimbia kuepuka kadhia ya maafisa hao ambao hawakuonyesha huruma kwa yeyote.",kitaifa
"KAMPUNI ya Brown Food Company iliyoko Limuru imeomba msamaha kufuatia kisa ambapo inadaiwa wafanyakazi wa kike walilazimishwa kuvua nguo kwa kutupa sodo zilizotumika katika pipa lisilofaa.Katika kisa hicho cha kushtua inadaiwa kuwa meneja mmoja wa kampuni hiyo aliwalazimisha wafanyakazi wa kike kuvua nguo ili ajue yule ambaye alitupa sodo yenye damu ya hedhi ndani ya jaa la taka lisilofaa.Kisa hicho kinadaiwa kufanyika Jumatatu wiki hii.Lakini leo Alhamisi, wakuu wa kampuni hiyo wametuma taarifa kwa vyombo vya habari wakiomba msamaha kwa tukio hilo.Wamesema kuwa meneja na wafanyakazi wengine waliohusika na kisa hicho, wamesimamishwa kazi.“Tunaomba msahama kwa wanawake waliodhulumiwa na umma kwa ujumla. Tumekodi kampuni ya Masuala ya Wafanyakazi (HR) kutoka nje ili ichunguze kisa hicho na kutoa mapendekezo yatakayofaa,” ikasema taarifa iliyotumwa na wakuu wa kampuni hiyo, lakini ambayo haikutiwa saini na afisa yeyote.Seneta Maalum Gloria Orwoba alisema yeye ndiye alifichua kisa hicho cha Jumatatu kwa umma baada ya kupigiwa simu na mmoja wa wafanyakazi wa kampuni hiyo.“Nilipata ripoti kuhusu kisa hicho katika kampuni ya Brown Food Co ya Limuru kwamba meneja mmoja alipata sodo katika pipa la taka lisilofaa. Kisha akaambia wanawake wote wavue nguo ili akague yule ambaye alikuwa kwenye hedhi ndiposa amwadhibu. Huu ni unyama ambao hauwezi kuruhusiwa,” akasema Seneta huyo ambaye amepata sifa za kipekee kama mtetezi sugu wa masilahi ya wasichana na akina mama wanaopata hedhi.",kitaifa
"WAMILIKI wa matatu wanalalamika kwamba usalama umezorota katika steji za magari katika Kaunti ya Kilifi kufuatia kuwepo kwa makateli ambao wamegeuka manamba na wanakusanya pesa kutoka kwa kila gari.Idadi ya makateli hao inazidi kuongezeka kila kukicha huku madereva na abiria wakizidi kuhangaishwa, kuvamiwa na kuibiwa.Kila matatu inapofika mjini Kilifi hulipa Sh500 na Malindi Sh700.Akizungumza na Taifa Leo, mwenyekiti wa wamiliki wa matatu Kaunti ya Kilifi Bw Justine Matano alieleza kuwa kilio chao kwa serikali ya kitaifa na ile ya kaunti ni kwamba ziingilie kati na kutatua changamoto hiyo ambayo imekuwepo kwa muda mrefu.“Idadi ya manamba inazidi kuongezeka na wana tabia kama kundi haramu la Mungiki. Wana kiburi na wamekuwa na jeuri kwa madereva na  makondakta wao na hata huwatishia maisha,” akasema Bw Matano.Bw Matano alisema kuwa manamba hao wamekuwa na usemi mkubwa na hata viongozi wa kampuni za matatu katika Kaunti ya Kilifi wanawasikiliza na kutii masharti yao.Alisema ameitisha mkutano wa dharura kati ya wamiliki wa matatu na viongozi wa vyama vya ushirika wa uchukuzi wa umma kujadili tatizo hilo ambalo linazidi kuangamiza biashara ya matatu katika kaunti hiyo.“Usalama wa wasafiri uko pabaya na iwapo serikali haitaingilia kati  kwa sasa itaathiri pakubwa sekta ya usafiri na pia kuchangia utovu wa usalama,” akasema.Alisema baadhi ya manamba hao ni wahudumu wa bodaboda walioingia mkondo mbaya wa uhalifu na kwa sasa hawafanyi kazi tena.“Inasikitisha ya kwamba sekta ya matatu inavutia wahuni kila siku. Bodaboda akipoteza kazi anakuja kuwa manamba na kuanza kuitisha pesa kwa fujo,’’ akasema.Bw Hinzano Mumba, dereva na pia mmiliki wa matatu katika barabara kuu ya Mombasa-Malindi alisema hatma ya madereva iko mikononi mwa serikali ya kitaifa kwani hawajui la kufanya kwa sababu makateli huwapora maelfu ya pesa.“Ni kama kundi la Mungiki limezuka Pwani kwa sababu dereva wa matatu hawezi akatoka katika steji bila ya ruhusa kutoka kwa makateli hao. Tunaporwa mchana tukiona na wako kila mahali wakiitisha pesa kwa lazima,” akasema.Kulingana na Bw Hinzano, gari moja hutoa zaidi ya Sh2,000 kwa manamba.“Ukiwa Mombasa ni lazima ulipe Sh1,000 kabla ya kutoka na abiria, pesa ambazo hata mwenye gari huenda hawezi akapata kila siku kufuatia gharama kubwa ya gari,” akasema.Alisema wenye magari wameshindwa hata kupeleka magari yao kwa mekanika kwa sababu ya changamoto ya pesa kutokana na kutoa pesa nyingi kwa manamba, kuongezea na mahitaji mengine.Bw Mumba alisema madereva hawana budi kutoa pesa kwa sababu wakitataa, manamba huwavamia na hata kuharibu gari.“Tumelamika mara nyingi lakini hakuna anayeshughulikia kilio chetu na hawa ni wahuni ambao wamevamia na kupora sekta ya matatu huku serikali ikitazama,’’ akasema.Alitoa wito kwa kampuni za magari kujitokeza na kutetea wenye magari.“Kampuni za magari zinafahamu shida tunazopitia lakini hawajajitokeza kusimama nasi. Wenye matatu wanang’ang’ana kulipia ada huku wakora wakipora pesa zao,” akasema.Dereva mmoja ambaye aliomba kutotajwa jina kwa sababu ya usalama wake, alisema kuwa inasikitisha kuona kuwa sekta ya matatu inachangia biashara harama ya dawa za kulevya nchini kwani pindi wanapopata pesa, manamba hao hukimbia kununua mihadarati. Kamanda wa Polisi wa Kilifi Kaskazini Bw Kenneth Maina amewataka wamiliki wa matatu na vyama vya ushirika vya matatu kujitokeza na kupiga ripoti kwa polisi.Alisema kuwa kwa saa hawajapokea ripoti kuhusu changamoto hiyo ila wamekuwa wanaamini kuwa manamba hao wanafanya kazi pamoja na madereva.Kulingana na Bw Maina, inakuwa vigumu kwa polisi kuingilia manamba hao na kuanza kuwafurusha katika vituo vya magari kwani hakuna mlalamishi.“Ni lazima wamiliki wa matatu wajitokeze na kutueleza jinsi wanavyofanya kazi na manamba hao ili tuweze kuchukua hatua na pia tujue kama ni makundi haramu ambayo yanajipanga katika eneo hili tuyazime mapema,” akasema.",kitaifa
"MAADHIMISHO ya Siku ya Kiswahili Duniani (SIKIDU) yalifanyika kwa mara ya kwanza mnamo 2022 baada ya Shirika la Umoja wa Mataifa la Elimu, Sayansi na Utamaduni (UNESCO) kutenga Julai 7 kila mwaka kuwa siku ya kuadhimishwa kwa lugha hiyo kimataifa.Uteuzi wa tarehe hiyo ni uamuzi uliofanywa na UNESCO katika kikao chake kikuu cha 41 mnamo Novemba 23, 2021 jijini Paris, Ufaransa.Hapa Kenya, maadhimisho hayo yaliendeshwa na asasi mbalimbali za kielimu – hasa vyuo vikuu – katika viwango vyao binafsi. Chuo Kikuu cha Moi kilikuwa na hafla katika ukumbi wa PDN mjini Eldoret nacho Chuo Kikuu cha South Eastern Kenya (SEKU) kikaandaa kongamano la mtandaoni (kongandao).Chuo Kikuu cha Nairobi kilishirikiana na Wizara ya Michezo, Turathi na Utamaduni na ile ya Utalii na Wanyamapori kukutanisha baadhi ya wapenzi wa Kiswahili katika majengo ya Makavazi ya Kitaifa jijini Nairobi huku maadhimisho mengine yakifanywa na Chuo Kikuu cha Kibabii mjini Bungoma.Ni matukio ambayo Mhariri Mkuu wa Chama cha Kiswahili Afrika Mashariki (CHAKAMA), Prof Mark Mosol Kandagor, anakiri kuwa yalifanya maadhimisho ya mwaka jana “kutenga wadau wengi wa Kiswahili kwa sababu yalionekana kuwa ya kiakademia zaidi”.Mwaka huu, Serikali Kuu ilijichukulia usukani wa maandalizi na imekuwa mstari wa mbele kufanikisha mipangilio ya maadhimisho ya pili ya SIKIDU hapo kesho Ijumaa.Wizara ya Masuala ya Kigeni itakuwa na hafla yake katika mkahawa wa QMins ulio mkabala na Bomas, jijini Nairobi huku ya Michezo na Utamaduni ikiendesha maadhimisho mengine Fort Jesus (Swahili Centre na Swahili Pothub), Mombasa.“Tujadiliana zaidi kuhusu mikakati ya kuimarisha matumizi ya Kiswahili – lugha ya kwanza ya Kiafrika kutambuliwa na Umoja wa Mataifa (UN) na kutengewa siku maalumu ya kuadhimishwa,” akatanguliza Prof Kandagor.“Lengo ni kukumbushana kuhusu hatua ambazo Kiswahili kimepiga katika sekta mbalimbali na nafasi yake kwa sasa katika soko la ajira duniani kupitia kauli mbiu ‘Hizo Ndizo!’,” akaongezea.“Katika siku hii, ni muhimu tuketi pamoja na kukichapukia Kiswahili si kwa maandishi na mazungumzo tu, bali pia kupitia utajiri wa utamaduni wetu – vyakula, mavazi, mashairi, maigizo, nyimbo, ngoma, densi, hotuba na kumbukumbu za matendo ya magwiji wetu katika ulingo wa kiakademia na fani za uanahabari na uandishi,” akasema Bw Nuhu Bakari.UtambulishoKwa mujibu wa Bw Hezekiel Peter Gikambi, Kiswahili ni zaidi ya lugha ya mawasiliano kwa kuwa ni kielelezo cha utamaduni na utambulisho wetu.“Mbali na kufundishwa kimataifa, lugha hii imeonyesha kuwa jumuiya ya kimataifa inaweza kuja pamoja kwa lengo moja. Kiswahili ni alama ya uhuru, amani, umoja na maendeleo. Kutambulika kwake kimataifa ni tunu na heshima kubwa kwa wazungumzaji wake wote duniani,” alisema.Ingawa maadhimisho ya SIKIDU mwaka huu yalitengewa siku nne, kilele chake ni kesho Ijumaa.Kuanzia Jumanne, wapenzi wa Kiswahili kutoka ughaibuni waliandaa warsha iliyowapa fursa ya kuzamia haja ya kuhakikisha kuwa hawawi nyuma katika safari ya kuijengea lugha hii majukwaa zaidi ya kukuzwa kimataifa.Maadhimisho ya QMins yatanogeshwa na kuwepo kwa John Kinyua (Seneta wa Laikipia), Yusuf Hassan (Mbunge wa Kamukunji), Leonard Mambo Mbotela (mtangazaji aliyebobea) na Dkt Hubert Gijzen (Mkurugenzi wa Kikanda, UNESCO).Kauli za ufunguzi zitatolewa na Balozi Ann Wanjohi (Mkurugenzi, Kitengo cha Diplomasia ya Utamaduni), Balozi Washington Oloo (Mkurugenzi, Masuala ya Dayaspora) na Bi Rosaline Njogu (Katibu, Masuala ya Dayaspora).Prof Kithaka Wa Mberia, Prof Leonard Muaka na Makamu Rais wa Chama cha Kiswahili Duniani (CHAUKIDU), Prof Iribe Mwangi, watawakilisha wasomi na wataalamu wa Kiswahili huku Prof Kimani Njogu na Prof Clara Momanyi wakiongoza hafla ya kuzinduliwa rasmi kwa programu ya Kiswahili na kitabu chenye makala ya kitaaluma kutoka kwa baadhi ya wasomi wa Kiswahili.Mbali na mada kuu, ‘Kiswahili kwa Amani, Mshikamano na Utangamano’, mada nyingine zitakazojadiliwa ni ‘Kiswahili: Tulikotoka, tulipo na tunapofaa kwenda’ (Prof Kandagor), ‘Kiswahili: Uzalendo na Utaifa’ (Wallah Bin Wallah) na ‘Nafasi ya Kiswahili katika Elimu na Utafiti’ (Dkt Assumpta Matei).Wadau wengine katika maadhimisho ya Mombasa ni Makavazi ya Kitaifa pamoja na Idara ya Utamaduni na Turathi katika Wizara ya Utalii, Mbuga za Wanyama na Turathi za Kitaifa wakishirikiana na Serikali ya Kaunti ya Mombasa.Upekee wa sherehe hizo zitakazoendelea hadi Julai 9 ni kwamba, zitafanyika katika mazingira yaliyo na wazungumzaji asilia wa Kiswahili.",kitaifa
"UKOSEFU wa matawi ya benki kwenye visiwa vya Lamu Mashariki umewasukuma wenyeji kugeukia mbinu za zamani za kuhifadhi hela, ikiwemo kuchimba mashimo na kuzificha ndani ya majumba yao.Kuna wengine ambao wamekuwa wakificha mkwanja chini ya mito ilhali kunao wanaotumia mikebe na nyungu maalum kuhifadhi pesa.Kaunti ndogo ya Lamu Mashariki ina ukubwa wa karibu nusu ya kaunti nzima ya Lamu, japo idadi ya watu wanaoishi eneo hilo ni finyu.Lamu Mashariki ni eneo linalojumuisha karibu visiwa 15 kati ya 35 vipatikanavyo kaunti ya Lamu.Miongoni mwa visiwa vipatikanavyo Lamu Mashariki ni Faza, Kizingitini, Siyu, Ndau, Kiwayu, Mkokoni, Kiunga, Pate, Tchundwa, Mbwajumwali, Mtangawanda, Shanga, Rubu na viunga vyake.Kulingana na sensa ya mwaka 2019, Lamu ina jumla ya watu 143,920 ambapo zaidi ya watu 22,000 wanapatikana Lamu Mashariki ilhali idadi iliyobakia ikipatikana Lamju Magharibi.Licha ya watu kuishi Lamu Mashariki, ikiwemo wafanyakazi wa umma, eneo hilo halijawahi kuwa na tawi lolote la benki.Wakazi wanaohitaji huduma za benki eneo hilo hulazimika kukodisha boti ya kibinafsi kwa kati ya Sh15,000 hadi Sh20,000 kusafiri masafa marefu ndani ya Bahari Hindi hadi kisiwani Lamu kupata huduma hizo.Aidha kwa wale wanaosafiri wakitumia mashua za usafiri wa umma, wao huishia kutumia kati ya Sh2000 hadi Sh3,000 kufika kisiwa cha Lamu kupata huduma za benki na kurudi.Ikumbukwe kuwa wakazi wengi wanaoishi Lamu Mashariki ni wavuvi ambao mara nyingi hupata fedha nyingi kutokana na mauzo ya samaki.Kwa mfano, katika kisiwa cha Kizingitini ambacho ndicho chenye idadi kubwa zaidi ya watu wanaoishi Lamu Mashariki, wavuvi hupata hadi Sh1 milioni kwa siku kutokana na mauzo ya samaki, hasa kambakoche (lobster).Kisiwa hicho aidha hakina benki yoyote.Kisiwa cha Faza ambacho ndicho makao makuu ya Lamu Mashariki pia kinakosa tawi lolote la benki licha ya hadhi kinayobeba.Hapa, muungano mmoja wa wavuvi (BMU) hupata hadi Sh5 milioni kila mwezi kutokana na mauzo ya samaki.Akizungumza na Taifa Leo, mzee wa Kizingitini, Khaldun Vae alisema ukosefu wa benki umewaacha wengi wakitumia mbinu walizoridhi karne za mababu zao katika kuhifadhi na kuwekeza.Lamu Mashariki ni ngome kuu ya Waswahili wa asili yua Wabajuni.“Sisi Wabajuni tuko na mbinu zetu za kuhifadhi fedha, ikiwemo kubaini sehemu maalum ya nyumba yako na kuchimba shimo la kuhifadhia fedha zako. Pia kuna wale wanaoficha hela kwenye mito nakadhalika. Haya yote tunayafanya kutokana na ukosefu wa benki maeneo yetu,” akasema Bw Khaldun.Chifu wa Kizingitini Aboud Luqman alisema ukosefu wa benki umepelekea wakazi kila mara kupoteza hela zao kupitia wizi au majanga ya moto.Alishikilia haja ya taasisi za kifedha kuzingatia kuanzisha matawi ya benki Lamu Mashariki ili kuwaokoa wakazi kutokana na madhila ya kukosa huduma hizo muhimu.“Hapa watu wamekuwa wakilengwa na kuibiwa hela majumbani mwao. Utasikia mtu amepoteza Sh100,000 zilizoibwa nyumbani kwake. Kuna wengine huishia kupoteza malaki ya pesa wakati mikasa ya moto inapozuka. Kumbuka nyumba nyingi hapa Kizingitini na Lamu Mashariki kwa jumla paa zake ni zile za kuezekwa kwa makuti,” akasema Bw Luqman.Khadija Shee aliomba kuwepo na mpango wa benki tofauti tofauti kufungua matawi yake hivi karibuni, akishikilia kuwa kukosekana kwa huduma za benki kunawakosesha amani na usingizi.“Utalalaje fofofo kwenye nyumba yako ukijua fika kuwa umehifadhi maelfu ya pesa taslimu? Nyakati hizi ngumu za kiuchumi wengi wamekuwa wakilenga watu wenye hela na kuwapora,” akasema Bi Shee.Ukosefu wa benki aidha umetoa mwanya wa makampuni ya mawasiliano kuvuna pakubwa kwani maajenti wengi wa MPESA wamejawa kwenye visiwa vya Lamu Mashariki.Kulingana na diwani wa zamani wa Lamu Mashariki Fahd Adnan Dini, ambaye kwa sasa ni diwani maalum katika bunge la Kaunti ya Lamu, eneo lao liko na zaidi ya maajenti 100 wa M-Pesa.“Hata kama kuna M-Pesa, hiyo haitoshi. Hizi huduma za kifedha za simu zina mipaka. Huwezi kutoa au kuweka hela nyingi kupita mipaka iliyopo. Hii inamaanisha ukitaka kuhifadhi au kutoa fedha nyingi lazima uvuke hadi kisiwa cha Lamu kufanya hivyo. Twahitajki benki karibu nasi,” akasema Bw Dini.Baadhi ya wafanyakazi wa serikali, ikiwemo walimu, madaktari, wauguzi, polisi na wengineo waliohojiwa na Taifa Leo walitaja ukosefu wa benki eneo hilo kuwa kisirani kwao.Joseph Menza, ambaye ni mwalimu wa shule ya sekondari ya Siyu, Lamu Mashariki, alisema kupata mkopo wa benki lazima ukwamke kimfuke kukodi boti hadi kisiwa cha Lamu kutafuta mikopo hiyo.“Wakati unapopatwa na dharura inayohitaji hela za haraka huwa ni kisirani. Tunmalazimika kuvuka bahari kwa boti hadi Lamu kutafuta benki ili ujipatie mkopo. Mwishowe utapata kuwa karibu hela zote za mkopo umezitumia kwa usafiri wa baharini tu ambao ni ghali,” akasema Bw Menza.Gavana wa Lamu Issa Timamy amekuwa mstari wa mbele kupigia debe taasisi za kifedha kufungua matawi yake Lamu Mashariki ili kuwanusuru watu wake.“Inasikitisha kuwa karne hii ya 21 watu wangu wa Lamu Mashariki bado hawana huduma za benki. Ni vyema serikali kuu itusaidie kuzungumza na wamiliki wa benki ili kufungua matawi yake kule. Lamu Mashariki pia ni Kenya na wananchi wanahitaji huduma bora,” akasema Bw Timamy.Kauli yake iliungwa mkono na Waziri wa Biashara na Uwekezaji wa kaunti ya Lamu, Aisha Miraji aliyesisitiza kuwa tayari mazungumzo yanaendelea kati ya ofisi yake na taasisi za kifedha ili matawi ya benki yafunguliwe Faza na sehemu nyingine muhimu za Lamu Mashariki.",kitaifa
"KAMPUNI za kibinafsi zinazosambaza maji katika kaunti mbalimbali nchini zimemulikwa huku zikishutumiwa kwa kukiuka sheria.Bunge la Seneti mnamo Jumatano liliimarisha juhudi za kuhakikisha kampuni za maji ziko chini ya usimamizi wa serikali za kaunti jinsi inavyohitajika kisheria.Sheria kuhusu Usimamizi wa Maji, 2016 inasema kwamba serikali za kaunti zinapaswa kuwa na asilimia 100 ya umiliki wa kampuni za maji.Hata hivyo, Kamati ya Seneti inayosimamia Matumizi ya Fedha za Umma katika kikao Jumatano ilielezea wasiwasi wake baada ya kugundua kuwa kampuni za kibinafsi zinasimamia huduma zote za maji katika kaunti mbalimbali bila hata mwakilishi kutoka kwa serikali hizo.Kulingana na Kamati hiyo inayoongozwa na Seneta wa Kaunti ya Vihiga, Godfrey Osotsi, magavana wamekuwa wakikabiliwa na wakati mgumu wasijue la kusema kila mara wanapohitajika kujibu maswali ya Mkaguzi Mkuu wa Hesabu za Serikali kuhusu huduma za maji katika maeneo yao.Kaunti hizo zikiongozwa na Meru, Murang’a na Nakuru, zimekuwa zikiandamwa na changamoto tele kuhusu usimamizi wa sekta hiyo muhimu hali inayoathiri huduma za maji na kuwaathiri walipa ushuru.Katika hatua ya hivi punde, Seneti imemwagiza Gavana wa Meru, Kawira Mwangaza, kuvunjilia mbali bodi za usimamizi na kufanyia mageuzi kampuni mbili zinazosimamia huduma za maji eneo hilo.Kulingana na nakala zilizowasilishwa mbele ya Seneti, huduma za maji katika Kaunti ya Meru zinasimamiwa na mashirika mawili tofauti kila moja likiwa na bodi yake binafsi ya usimamizi pasipo mwakilishi yeyote kutoka serikali ya Kaunti ya Meru.Isitoshe, Kampuni ya Maji na Usafishaji Meru (MEWASS) pamoja na kampuni ya Imetha, zinasimamiwa na bodi ya wadhamini wa kibinafsi na hazimilikiwi kwa vyovyote vile na serikali ya kaunti jinsi inavyohitajika kisheria.“Maji ni jukumu la serikali za kaunti. Kila wakati maji yanapokosekana watu huandamana nje ya afisi ya gavana ilhali shirika linalosimamia maji katika kaunti husika halipo mikononi mwake na hata hajui kinachoendelea,” alihoji Seneta Osotsi.“Kamati imeagiza uvunjilie mbali bodi ya Kampuni ya Maji na Usafishaji Meru iliyobuniwa kupitia Sheria ya Maji 2014 inayokiuka Sheria ya Maji 2016.”Waundasheria hao wakiongozwa na Seneta wa Kaunti ya Kiambu, Karung’o Thangwa sasa wanataka Sheria ya Maji 2014 ifanyiwe marekebisho ili iwiane na Sheria ya Maji 2016 pamoja na Sheria kuhusu Usimamizi wa Fedha za Umma (PFM) na kukabidhi serikali ya kaunti usukani wa huduma za maji.“Magavana wamekuwa wakijitahidi kuwezesha kampuni za maji kuwa chini ya usimamizi wa kaunti. Huwezi kujibu maswali kuhusu shirika usilohusika nalo wala kufahamu jinsi linavyoendeshwa,” alisema seneta Thangwa.Ripoti ya Mkaguzi Mkuu wa Hesabu za Serikali inaashiria kuwa, kufikia sasa Kampuni ya Maji na Usafi Meru ina deni la Sh80 Milioni la tangu 2014, ikiwemo deni la Sh4 milioni la kipindi cha mwaka mmoja uliopita kati ya 2020-2021.“Kwa malimbikizi ya deni la Sh80.7 milioni, ripoti inaashiria kuwa Sh14 milioni ndizo pesa mna hakika kwamba haziwezi kulipwa kabisa kutokana na sababu zisizoepukika. Sh61 ni pesa mnazoweza kufuatilia wadeni weni na kuwafanya walipe. Ni kina nani hao mnadai Sh61 milioni na mtazipata lini na kwa njia gani,” alisema Seneta wa Migori Eddy Oketch.Gavana Kawira akijitetea alisema imekuwa vigumu kusafisha idara yake kutokana na kesi nyingi zinazomkabili kila mara anapojaribu kufanya hivyo.“Tunahitaji kusafisha usimamizi wetu lakini tunaomba usaidizi wenu. Kwa mfano kwa sasa tunakabiliwa na kesi zaidi ya 800 zinazohusu mchakato wa kulainisha utowaji huduma,” alisema Gavana Kawira.",kitaifa
"HOTELI, vyumba vya malazi na mahema ya malazi katika mbuga maarufu ya wanyama ya Maasai Mara yamelipiwa yote, watu wengi wanapongoja shughuli ya kipekee ya kuhama kwa nyumbu itakayofanyika baadaye mwezi huu wa Julai.Wasimamizi wakuu katika maeneo hayo wanasema kuwa wamejitayarisha vilivyo kwa msimu huo wa aina yake, wakiongeza kuwa huenda wakalazimika kutafuta maeneo zaidi ya malazi kutokana na idadi kubwa ya wageni wanaotarajiwa.Uhamaji wa nyumbu kutoka Mbuga ya Serengeti nchini Tanzania hadi katika Mbuga ya Maasai Mara nchini Kenya ni mojawapo ya matukio ya kipekee sana duniani.Uhamaji huo ndio huwa mkubwa duniani, kwani huwa unahusisha zaidi ya wanyama milioni mbili. Nyumbu hao huwa wanavuka na kuingia Kenya kutoka Tanzania ili kutafuta malisho. Tukio hili huwa linaanza Julai na kuisha Oktoba.Wamiliki wa hoteli na wadau wengine katika sekta ya utalii wanasema kuwa vyumba na nafasi zote za malazi zilizopo zishalipiwa. Mamia ya magari ya watalii yamekuwa yakiingia katika mbuga hiyo yakiwa yamewabeba watalii kutoka sehemu tofauti duniani kushuhudia tukio hilo.Wamiliki hao wanapata faida nyingi, kwani watalii hupitia katika mikahawa hiyo.Bw Nick Murero, ambaye ni meneja katika Kampuni ya Mahema ya Lilita, alisema kuwa asilimia 70 ya nafasi za malazi katika mahema hayo zimelipiwa tayari. Alisema kuwa kiwango hicho ni cha juu ikilinganishwa na miaka ya hapo nyuma.“Biashara ni nzuri. Watu walianza kulipia nafasi za malazi miezi miwili iliyopita. Tuna watalii kutoka Ulaya, Asia na wa hapa nchini,” akasema Bw Murero.Mfanyabiashara huyo pia amewarai Wakenya kutenga muda wao kutembelea vivutio vya watalii hapa nchini.Wanawake wanajifaidi kwa kuuza shanga, wanazosema zinanunuliwa kwa wingi sana.Kundi la wanawake wanaouza bidhaa za shanga na nyingine za urembeshaji katika Lango la Sekenani pia wanajipatia mapato mengi.Bi Loomaretu Sironik na Bi Noltetian Kiu walisema kuwa biashara yao ilianza kuimarika mwezi mmoja uliopita. “Nilikuwa nikiuza bidhaa za Sh1,000 kwa siku. Kwa sasa, ninauza bidhaa za hadi Sh3,000 kwa siku. Biashara si mbaya,” akasema Bi Sironok.Hata hivyo, wanaitaka serikali ya Kaunti ya Narok kuwaruhusu kuuza bidhaa zao katika hoteli zilizo ndani ya mbuga hiyo ili kuongeza mapato yao.“Tunaitaka serikali ya kaunti hii angaa kutupa nafasi katika mikahawa ya malazi ili kujipa faida kutoka kwa watalii,” akasema Bi Sironik.Kauli yake iliungwa mkono na Bi Kiu, aliyesisitiza kuwa baadhi ya mikahawa inafaa kuzuiwa kuendesha biashara ya kuuza shanga na vifaa vingine vya kitalii, na badala yake kuwaachia wanawake.Shughuli za mwaka huu 2023 zitafanyika chini ya masharti mapya kulingana na Mpango wa Usimamizi wa Mbuga ya Maasai Mara, uliopitishwa miezi miwili iliyopita.Serikali ya Kaunti ya Narok imeanzisha sheria mpya, baadhi zikiwa utoaji wa tiketi za saa 12 pekee, kinyume na mpango wa hapo awali ambapo tiketi hizo ziliruhusu mtalii kuvinjari kwa saa 24 baada ya mtu kuingia kwenye mbuga.Kwenye barua kwa wadau wa utalii, Waziri wa Fedha wa Narok, Bw David Munget, alisema kuwa tiketi zitakuwa zikitolewa kutoka saa 12 asubuhi hadi saa 12 jioni.Kulingana na barua hiyo iliyoandikwa mnamo Juni 26, 2023, wageni wote wanaoishi kwenye hoteli na mahema wanahitajika kulipa ada ya kuingia inayolingana na siku watakazokaa kwenye mbuga.Wakati huo huo, wale watakaokaa nje ya mbuga watahitajika kulipa ada ya kila siku, kila wakati watakapoingia kwenye mbuga ili kupelekwa kuwatazama wanyama.Kulingana na kanuni hizo, wale wanaoondoka mbugani wafanye hivyo kufikia saa nne asubuhi, huku wale wanaotumia ndege wawe kwenye kituo cha ndege kufikia wakati huo.Afisa huyo wa Kaunti pia aliwaagiza wale wanaoendesha puto kusajili safari zote katika Idara ya Kukusanya Mapato ya Kaunti.Maafisa hao walitoa hakikisho kwamba hakutakuwa na foleni ndefu kwani kampuni za kukusanyia mapato zitakuwa katika viingilio vyote.",kitaifa
"KAMPENI ya serikali dhidi ya pombe haramu Kaunti ya Uasin Gishu imefichua wafanyabiashara wanaotumia kemikali ya ethanol kutengeneza pombe hatari kwa afya ambayo haikidhi viwango vinavyohitajika.Polisi walisema wanafuatilia wafanyabiashara katika mji wa Eldoret na viunga vyake ambao wanatumia kemikali hiyo katika utengenezaji na kupakia pombe hiyo haramu katika chupa za pombe zenye chapa.“Hili ni jambo la kutia wasiwasi sana. Watengenezaji pombe haramu sasa wanachanganya na kemikali ya  ethanol. Sisi maafisa wa serikali hatutakubali,” alisema naibu kamanda wa polisi wa kaunti ndogo ya Turbo Chris Wesonga.Akizungumza baada ya kuwakamata wanaume wawili wenye umri wa kati ya miaka 19 na 24 katika barabara kuu ya Eldoret-Webuye walipokuwa wakisafirisha shehena yenye madumu 55 ya lita 20 za kemikali ya ethanol kwa mfanyabiashara wa Eldoret, Bw Wesonga alisema wafanyabiashara wa pombe haramu ambao wanatumia ethanol wameamua kuajiri vijana wa kuwasafirishia pombe hiyo ili kuficha uovu wao.Polisi pia walifichua kuwa wafanyabiashara wa pombe hiyo sasa wanahamia mitaa ya kifahari ili kuficha biashara yao haramu.Mnamo Jumatatu, polisi walipokamata washukiwa hao walinasa shehena ya ethanol ya kima cha Sh600,000 inayoshukiwa kuwa ilitoka nchi jirani.Akithibitisha kisa hicho Bw Wesonga alisema wamekamata gari la Toyota Sied lililokuwa likitumiwa kusafirisha kemikali hizo haramu.“Tunamshikilia dereva na msaidizi wake ambao sasa wanasaidia polisi kufanya uchunguzi. Maafisa wetu wameanzisha msako wa kumtafuta mmiliki wa shehena hiyo kabla ya kuwapeleka wote mahakamani kwa kujihusisha na biashara haramu,” akasema Bw Wesonga.Hii ilikuwa baada ya polisi kufahamishwa na wananchi kwamba gari hilo lilikuwa limebeba kemikali za magendo kutoka nchi jirani likielekea mjini Eldoret.“Dereva na mwenzake walipopuuza agizo la kusimama eneo la Lumakanda. Wenzetu waliwaarifu maafisa wetu wanaosimamia kizuizi cha barabara katika kituo cha biashara cha Juakali kando ya barabara kuu ya Eldoret-Webuye ambapo waliwekewa mtego,” alisema Bw Wesonga.",kitaifa
"MAHAKAMA itaamua Ijumaa kuhusu ombi la Seneta wa Busia, Okiya Omtata, kumfunga Mkurugenzi wa Mamlaka ya Kudhibiti Kawi (EPRA), Bw Daniel Kiptoo, kwa kuikaidi.Wakati huo huo, Jaji Mugure Thande ameongeza marufuku ya utekelezaji wa mapendekezo mapya kwenye Sheria ya Fedha 2023 hadi Jumatatu ijayo, Julai 10.Baadhi ya mapendekezo hayo ni nyongeza ya mafuta kutoka asilimia nane hadi 16. Punde baadaye, Bw Kiptoo alitangaza bei mpya za mafuta.Mnamo Jumatano, Bw Omtatah aliambia mahakama kuwa, Sheria ya Fedha 2023 haikujadiliwa na mabunge yote mawili, yaani Bunge la Kitaifa na Seneti.“Wakenya hawastahili kulipa ushuru kwa vile Waziri wa Fedha aliwasilisha hoja ya matumizi ya Sh3.6 trilioni bila kuonyesha pesa hizo zitatolewa wapi,” Omtatah alisema akiongeza kuwa, Spika wa Bunge la Kitaifa na mwenzake wa Seneti walikula njama kupitisha sheria hiyo.Aliiomba korti isitishe kutekelezwa kwa sheria hiyo ya fedha 2023 kwa vile itaumiza wananchi.Wakili Otiende Amollo alisema sheria hiyo itawafanya Wakenya watumwa kwa vile wanatozwa kodi kinyume cha sheria.Bw Amollo alieleza mahakama Wakenya hawastahili kutozwa ushuru kwa sababu Katiba imekiukwa.“Kifungu nambari 203 cha Katiba kinakubalia bunge kuwatoza Wakenya ushuru baada ya mabunge yote mawili kujadiliana na kukubaliana,” akasema mbunge huyo wa Rarieda.Alidai spika wa Bunge la Kitaifa Moses Wetang’ula na wa Seneti Amason Kingi walikubaliana kukaidi sheria kwa kutowasilisha mswada huo kwa bunge la Seneti kujadiliwa na kuidhinishwa.Mawakili Githu Muigai na Kimani Kiragu walipinga kesi hiyo wakisema utoaji wa huduma umekwama.",kitaifa
"CHAMA cha Madereva na Makodakta wa Malori ya Masafa Marefu (LoDDCA) kimeipa serikali notisi ya siku saba kushughulikia malalamiko yao la sivyo watagoma Julai 12, 2023 na ikiwabidi mgomo wao uendelee kwa siku nyingine zaidi.Afisa Mkuu Mtendaji wa LoDDCA Anthony Mutua, kupitia kwa taarifa kwa vyombo vya habari mnamo Jumatano amesema chama chake kilitoa notisi ya wiki tatu na kufikia kesho Alhamisi, zimesalia siku sita mgomo hufanyike.Chama chake kinalalamikia agizo la Mamlaka ya Uchukuzi na Usalama Barabarani (NTSA) kulazimisha madereva kufanya mtihani mara ya pili.NTSA ilikuwa ikihataji kila dereva aliye na leseni ya kiwango cha B3, D1, D2, D3, C, C1, C2, CE na CD arudi shule leseni yake ikimaliza miaka mitatu.Chama hicho kimelalama kwamba hatua hiyo ni ya kuwaadhibu, ikizingatiwa kwamba ni mzigo mzito kwa madereva walio na mshahara wa chini.Jambo la pili wanalotaka kushughulikiwa ni ukiukaji wa sheria za Leba kwa wasafirishaji mizigo kutoka mataifa mengine na marekebisho ya mishahara.Tatu ni kwamba, kwa mujibu wa Bw Mutua ni kwamba madereva hawahusishwi katika mikutano ya kutoa maoni na kauli zao.Aidha, chama cha LoDDCA kinataka Seneta wa Kericho Aaron Cheruiyot kuomba msamaha madereva wa Kenya.“Ni kutokana na matamshi yake ya juzi aliposhutumu madereva akidai hufyonza na kuuza mafuta kando na kuendesha magari kiholela,” akasema Bw Mutua.Kadhalika, Bw Mutua amesema viongozi wanafaa kuwa makini wanapotamka maneno ya kukejeli ili kuepusha migawanyiko na kutoaminiana miongoni mwa wananchi.",kitaifa
"KUNA haja ya wazazi wenye watoto wanaoishi na ulemavu kuwapa upendo badala ya kuwatelekeza.Mkurugenzi wa kituo cha Hope and Faith Centre for the Disabled eneo la Juja Dkt Marion Karimi amesema kuna watu wengi wanaoishi na ulemavu baadhi yao wakifurika hapa nchini kutoka nchi jirani.“Kulingana na uchunguzi uliofanywa, imebainika kuwa wazazi wengi wenye watoto wanaishi na ulemavu hawana ujuzi kamili wa kuwalea na kwa hivyo watoto hao hupitia shida tele,” alisema Dkt Karimi.Alisema yeye akiwa mmoja wa walio na ujuzi wa kulea watoto hao amekuwa na kibarua kigumu kwa kuwahamasisha wazazi wenye watoto hao.Alisikitika kwa kusema ya kwamba kuna watu wengi wanaoishi na ulemavu na ambao mara nyingi huwa barabarani hasa maeneo ya  Juja, Thika na hata Ruiru.Dkt Karimi anayehifadhi watoto wenye ulemavu wapatao 177 alisema baadhi ya watoto huwa wametelekezwa na watu wasiojulikana.Aliyasema hayo katika kanisa la World Wide Ministry Church la Theta Ruiru ambapo alirudishia Mungu shukrani kwa kutambulika kwa kuwatunza vizuri watoto wanaoishi na ulemavu. Shahada hiyo aliipokea kutoka kwa chuo cha  Breakthrough International Bible University  kwa kazi yake ya miaka 17 akihudumia na kuwashughulikia watoto  wanaoishi na ulemavu.Mchungaji Francis Muhia ambaye ni mumewe Dkt Karimi, alisema amekuwa mstari wa mbele kusaidia mkewe kulea watoto hao.“Kazi hiyo imekuwa ngumu lakini Mungu amekuwa nasi muda huo wote hadi mafanikio yakapatikana,” alieleza mchungaji Muhia.Alitoa wito kwa serikali kujenga vituo kadha vya watu wanaoishi na ulemavu na kuweka ada nafuu ya malipo ili wazazi waweze kupeleka watoto wao huko.Alikiri kuwa wazazi wenye watoto wanaoishi na ulemavu wanapitia changamoto kubwa ya kuwalea watoto hao.Bw Aaron Gachanja ambaye ni afisa anayelea watoto wanaoishi na ulemavu eneo la Juja alisema watoto wengi ambao huachwa peke yao na wazazi nyumbani wakati mwingi hudhulumiwa bila kutambulika.“Kwa hivyo wazazi wawe macho wanapowaacha wana wao nyumbani,” alisema Bw Gachanja.",kitaifa
"WAKENYA wanaosafiri kwa magari ya matatu kuanzia leo Jumatano wanahisi makali ya Sheria mpya ya Fedha 2023, baada ya Chama cha Wenye Matatu Kenya (MOA) kutangaza kuongeza nauli kote nchini. Chama hicho kilitangaza Jumanne kuwa, hatua hiyo imechangiwa na athari za kupitishwa kwa mswada huo, ambapo moja ya matokeo hayo ni kupandishwa kwa bei ya mafuta.Ijumaa wiki iliyopita, Mamlaka ya Kudhibiti Kawi na Mafuta (EPRA) iliongeza bei za petroli, dizeli na mafuta taa kwa Sh13.49, Sh12.39 na Sh11.96 mtawalia.EPRA ilifanya hivyo licha ya Mahakama Kuu ya Nairobi kusimamisha utekelezaji wa Sheria hiyo hadi kesi isikizwe na kuamuliwa.Kwa sasa, bei ya lita moja ya petroli, dizeli na mafuta taa ni Sh195.53, Sh179.67 na Sh173.44 mtawalia jijini Nairobi na maeneo mengine nchini.Kutokana na hatua hiyo, Wakenya wanaokaa na kufanya kazi jijini Nairobi au viungani mwake watalazimika kuongeza nauli wanayolipa kwa sasa kwa kati ya Sh10 na Sh30.Kwa wale wanaosafiri kutoka jijini hadi katika kaunti jirani kama Kajiado, Machakos, Murang’a na Kiambu, nauli zao zitaongezwa kwa kati ya Sh20 na Sh50.Katika eneo la Pwani, wananchi wanaosafiri kutoka jijini Mombasa hadi katika maeneo kama Voi, Malindi, Ukunda, Kilifi, Lamu, Tana River, Wundanyi na Mwatate, nauli zitaongezwa kwa kati ya Sh30 na Sh70.Katika eneo la Nyanza, linalojumuisha njia za kutoka; Nairobi-Kisumu, Kisumu-Nairobi, Nairobi-Homa Bay, Migori-Nairobi na Nairobi-Kisii, nauli zitaongezwa kwa kati ya Sh100 na Sh200.Katika eneo la Bonde la Ufa, wale wanaosafiri jijini Nairobi kuelekea katika maeneo kama Kitale, Bomet, Kericho, Narok, Kapenguria, Baringo, Eldoret, Nakuru, Kapsabet na Naivasha, nauli zao zitaongezwa kwa kati ya Sh100 na Sh200.Kwa wale wanaosafiri kutoka jijini Nairobi hadi katika maeneo ya Kati (Mlima Kenya Magharibi) kama Nyeri, Kirinyaga, Murang’a, Nyandarua, Laikipia na Nyahururu, nauli zao zitaongezwa kwa Sh150.Wale wanaosafiri kutoka Nairobi hadi maeneo ya Meru, Embu na Isiolo (Mlima Kenya Mashariki), wataongezwa nauli zao kwa kati ya Sh100 na Sh150. Mwishowe, wale wanaosafiri kutoka Nairobi hadi maeneo ya Magharibi kama Kakamega, Bungoma, Busia, Vihiga na Mumias, nauli zao zitaongezwa kwa kati ya Sh200 na Sh300.Kwenye kikao na wanahabari, mwenyekiti wa chama hicho, Bw Albert Karakacha, alisema walilazimika kufanya hivyo, ingawa wanafahamu hali ngumu ya maisha wanaopitia Wakenya.“Tunajua hali ya kiuchumi ni ngumu kwa kila Mkenya. Hata hivyo, hatuna uamuzi mwingine kwani hata sisi tumelazimika kununua mafuta ya magari kwa bei ya juu,” akasema Bw Karakacha.Hali hiyo inajiri huku ripoti iliyotolewa jana na shirika la utafiti la Trends and Insight for Africa (TIFA) ikionyesha kuwa, Wakenya wengi wameanza kutumia kuni badala ya mafuta kutokana na kupanda kwa gharama ya maisha.“Ingawa idadi kubwa ya Wakenya bado wanatumia kuni kwa matumizi muhimu kama kupikia (asilimia 45), wengi wamelazimika kufanya hivyo kutokana na gharama ya juu ya mafuta,” akasema jana Jumanne Mtafiti Mkuu wa shirika hilo Dkt Tom Wolf.",kitaifa
"WALEVI, watengenezaji wa pombe na wamiliki wa baa katika Kaunti ya Murang’a wanaonekana kuwazidi maarifa Naibu Rais Rigathi Gachagua na Gavana Irungu Kang’ata katika vita dhidi ya ulevi kupindukia.Naibu Rais na gavana Kang’ata walikuwa na mkakati wa kupunguza baa zilizo na leseni kutoka 2,971 hadi 1,032 hivyo basi kutema 1,939.Lengo hilo lilikuwa liafikiwe Juni 15 lakini likaahirishwa hadi Juni 30.Lakini kufikia sasa, baa zote na nyingine 393 zilizopatikana zikihudumu bila leseni, bado zinaendelea kuhudumu baada ya kuungana kupinga viongozi hao wawili.Katika pingamizi hizo, baa hizo zinaendelea kuhudumu bila leseni na mbinu hiyo huenda ipate Kaunti ya Murang’a ikikosa ushuru wa takribani Sh77.6 milioni.Msasa wa kutoa leseni za mwaka wa 2023 ulikuwa umependekeza baa hizo zipunguzwe kwa asilimia 65 hali ambayo imegeuka kuwa ngumu kutekelezwa.Hii ni baada ya walioidhinishwa kupewa leseni kuungana na waliokuwa wanyimwe kudai ni lazima njama hiyo ibatilishwe.Gavana akihojiwa hivi majuzi katika kituo cha Inooro TV alisema kwamba “wamiliki wa baa hizo wamewasilisha kesi mahakamani ya kupinga kufungiwa biashara zao”.Hofu ni kwamba, kesi hii ikijikokota, huenda wahudumu hao wajipate wakiuza pombe hadi Januari ambapo leseni nyingine zitatolewa.“Bw Gachagua na Bw Kang’ata wanafaa waelewe kwamba hakuna sheria nchini inayobagua mwekezaji kuanza au kuendeleza biashara ya pombe iliyo halali. Hatua ya kutwaa leseni ya kibiashara inafaa kuafikiwa katika hali ya dharura na iliyoidhinishwa na mahakama,” akasema Bw Simon Ngugi ambaye baa zake tatu zilikuwa zifungwe.Hatua hiyo ya kufunga baa aidha imevutia pingamizi za Muungano wa Wamiliki wa Baa, Hoteli na wauzaji pombe.Mwenyekiti wa muungano huo Bw Simon Njoroge alisema “shughuli zinaendelea kama kawaida kwa wanachama wetu hadi mahakama iamue”.Alisema hatua hiyo ya Bw Gachagua na Bw Kang’ata iko na hatari ya kumaliza zaidi ya nafasi za kazi 25,000 ambazo ni za mahasla ambao serikali ya Kenya Kwanza ilitumia kuingia mamlakani.",kitaifa
"IDADI ya wanawake wanokumbwa na unene kupita kiasi imeongezeka nchini. Hii ni kulingana na ripoti iliyotolewa Jumatatu na Wizara ya Afya na Shirika la Kukusanya Takwimu nchini (KNBS).Ripoti hiyo ilibainisha kuwa kati ya wanawake 10 waliosoma ambao wako katika umri wa uzazi nchini, takribani watano wana uzito kupita kiasi ikilinganishwa na wenzao ambao hawajasoma.Kadhalika, ripoti hiyo inaonyesha kuwa asilimia 50 ya wanawake wenye umri wa miaka 20 hadi 49 walio na elimu zaidi ya sekondari wana uzito kupita kiasi ikilinganishwa na asilimia 26 ya wale ambao hawana elimu.“Takriban wanawake sita kati ya 10 wanaojiweza kifedha wana uzito kupita kiasi ikilinganishwa na mwanamke mmoja kati ya watano wasiojiweza kifedha,” ripoti hiyo ilisema.Utafiti huo unaofanywa kila baada ya miaka 10, pia umebaini kuwa mwanamke ana uwezekano mkubwa wa kuwa na uzito kupita kiasi iwapo anaishi katika maeneo ya mijini, huku asilimia 43 ya wanawake katika umri wa miaka 20-49 wakiripoti kuwa na uzito wa kupita kiasi ikilinganishwa na asilimia 39 wanaoishi vijijini.Takwimu zinaonyesha kuwa ni asilimia 19 tu ya wanaume wa rika moja ndio wanene kupita kiasi. Kulingana na Shirika la Afya Duniani (WHO), uzito kupita kiasi au unene una athari mbaya kwa afya ya mtu.Zote mbili ni sababu kuu za hatari kwa magonjwa kadhaa sugu kama vile ugonjwa wa sukari, ugonjwa wa moyo na mishipa na saratani. Kwa wanawake, uzito kupita kiasi huathiri afya ya uzazi.Isitoshe, asilimia 18 ya wasichana wenye umri wa miaka 15-19 ni wembamba, huku asilimia 3 wakiwa wembamba kupindukia. Kwa upande mwingine, asilimia 13 ya wasichana waliobalehe wana uzito kupita kiasi.Kulingana na utafiti huo, uwezekano wa kuwa na uzito kupita kiasi au unene huongezeka kadri umri unavyoongezeka.“Wakati vijana wanapofikisha umri wa miaka 20, uzani huongezeka maradufu. Kwa kweli tunapaswa kushirikiana na vijana wetu kuwapa mafunzo kuhusu umuhimu wa lishe bora,” akasema Dkt Patrick Amoth. Kwa mujibu wa ripoti hiyo, idadi ya wanawake waliosoma wenye elimu zaidi ya sekondari wanaokula vyakula visivyo vya kiasili imeongezeka kutoka asilimia 14 mwaka 2014 hadi asilimia 42 mwaka 2022.“Wanawake ambao wana uzito kupindukia wako katika hatari kubwa ya kupata maumivu ya mgongo na ya magoti. Unene uliokithiri miongoni mwa akina mama unahusishwa na viwango vya juu vya kujifungua kwa njia ya upasuaji. Pia hali hiyo inaweza kuleta magonjwa kama vile shinikizo la damu,” ripoti hiyo ikaongeza.",kitaifa
"ALIYEKUWA Katibu wa Vijana Lilian Mbogo Omollo ameachiliwa huru katika kesi ya kashfa  ya mamilioni ya pesa ya shirika la Huduma ya vijana kwa taifa (NYS).Bi Omollo aliachiliwa na hakimu mkuu mahakama ya Milimani Nairobi Lucas Onyina aliyeelezwa na Mkurugenzi wa Mashtaka ya Umma (DPP) hakuhusika na kashfa hiyo.Bi Omollo alishtakiwa kuidhinisha malipo ya mamilioni ya pesa kwa kampuni za watu wa familia moja.Ofisi ya DPP ilieleza Onyina kwamba wakati wizi wa pesa za NYS ulitendeka, Omollo hakuwa ameteuliwa Katibu Mkuu Wizara ya Ugatuzi na Masuala ya Vijana.Miongoni mwa walioshtakiwa pamoja na Omollo ni pamoja na aliyekuwa mkurugenzi mkuu wa NYS Richard Ndubai.Washukiwa hawa walikabiliwa na mashtaka 82 ya matumizi mabaya ya mamlaka na uporaji wa pesa za umma.Wakurugenzi wa kampuni nne zinazomilikiwa na watu wa familia moja ya Naivasha walishtakiwa pamoja na Bi Omollo, Ndubai na wengine.Bi Anne Wambere Ngirita alidaiwa alilipwa zaidi ya Sh50 milioni pasi kutoa huduma zozote kwa NYS.Anne na dada zake, ndugu yake na mama yao ni miongoni mwa walioshtakiwa katika kashfa hii ambayo viongozi wa mashtaka waliambia mahakama katika taarifa ya utangulizi kuwa Sh8 bilioni zilitoweka katika kashfa hiyo.Pia kutoandaa ipasavyo ushahidi katika kesi hiyo ya Sh226 milioni kulifanya mahakama inayoisikiliza kulia hoi.Baada ya uzembe wa DPP na DCI wa kutowapa washukiwa ushahidi kujianika hadharani, ilibidi Bw Ogoti atoe maagizo mapya kwamba washtakiwa wote wapewe ushahidi.Ushahidi uliosababisha tumbojoto ulikuwa wa malipo ya Sh19 milioni na Sh5 milioni mtawalia kwa kampuni za Njewanga Enterprises na Ngiwaco Enterprises.Kampuni hizi zinamilikiwa na Phyilis Njeria Ngirita na Lucy Wambui Ngirita.Kampuni za familia hii ya Ngirita imedaiwa zilipokea mamilioni ya pesa kutoka NYS bila kutoa huduma.Walioshtakiwa ni Anne Wambere Ngirita, Lucy Wambui Ngirita, Phyilis Njeri Ngirita na ndugu yao Jeremiah Gichini Ngirita.Aliyekuwa katibu mkuu wizara ya ugatuzi Bi Lillian Omollo alishtakiwa kuidhinisha malipo ya Sh54.8 milioni kwa Anne, Sh63.2 milioni kwa Lucy, Sh50.9 milioni kwa Phyilis na Sh57.8 milioni kwa Jeremiah kinyume cha sheria.",kitaifa
"MALUMBANO makali yanatarajiwa katika Mahakama Kuu kwenye kesi ya kusitisha Sheria ya Fedha ya 2023 ambapo serikali imepigwa breki kuwatoza wananchi ushuru.Seneta wa Busia Okiya Omtatah ameanza kutifua kivumbi kwa kuomba Spika wa Bunge la Seneti Amason Kingi ashurutishwe kufika kortini kujibu maswali sababu ya kutoshirikishwa kwa bunge hilo katika mjadala wa Mswada wa Fedha.Bw Omtatah amesema Kingi alikiuka sheria alipokataa kudai Spika wa Bunge la Kitaifa Moses Wetang’ula awasilishe mswada huo wa Fedha katika Bunge la Seneti kujadiliwa kabla ya kupelekewa Rais William Ruto kuutia saini ndipo uwe sheria inayowezesha wananchi kutozwa kodi.Akiomba Jaji Mugure Thande amwamuru Kingi afike kortini kuhojiwa, Bw Omtatah amesema Spika wa Bunge la Seneti alitelekeza majukumu yake alipomwandikia barua Bw Wetang’ula na kumweleza suala la sheria ya fedha haihusu serikali za kaunti.“Naomba hii mahakama iamuru Kingi afike kortini kuhojiwa kwa sababu ya msimamo wake kuhusu Sheria ya Fedha 2023,” akasema Omtatah katika ombi lake.Bw Omtatah amesema Bunge la Seneti halikuhusishwa kwa mujibu wa sheria katika Mswada wa Fedha kabla ya kupitishwa kuwa Sheria ya Fedha, 2023.Jaji Thande alisitisha kutekelezwa kwa sheria hiyo hadi kesi aliyoshtaki Omtatah isikilizwe na kuamuliwa.Katika ushahidi wake, Kingi ameomba mahakama ifutilie mbali kesi hiyo ya Omtatah akidai inalemaza juhudi za serikali kuinua fedha za kufadhili maendeleo.Bunge la Seneti litawasilisha kesi kupinga Sheria ya Fedha, 2023 kupitia kwa mawakili Daniel Maanzo na Otiende Amollo.“Tutaomba Mahakama Kuu iwasukume ndani wakugurenzi vya shirika la kidhibiti bei ya mafuta (EPRA) kwa kukaidi agizo la mahakama na kuongeza bei ya mafuta,” Bw Maanzo aliambia Taifa Leo wakati wa mahojiano maalum.Bw Maanzo alisema maoni ya bunge la Seneti hayakushirikishwa katika Mswada wa Fedha kabla ya kutiwa saini na Rais William Ruto mnamo Juni 26, 2023.",kitaifa
"MSHUKIWA mkuu wa mauaji ya Shakahola, Bw Paul Mackenzie, na wafuasi wake 29 wamepata pigo baada ya mahakama kutupilia mbali ombi lao la kutaka wawe wakipewa chakula maalumu wakiwa gerezani.Hakimu Mkuu Mwandamizi, Bw Yusuf Shikanda, aliwaambia washukiwa watumie chakula chochote kile ambacho hupikiwa wafungwa wengine gerezani.Hakimu huyo aliekeza kutoelewa Makenzie na wafuasi wake walimaanisha, waliposema wanataka kupatiwa chakula kizuri.“Pamoja na uwepo wa lishe ya kawaida, nakubaliana na serikali kwamba lishe maalumu au mbadala inaweza kutolewa tu iwapo kuna mapendekezo ya Daktari Mkuu wa Serikali kwa mujibu wa kanuni ya 26(2) ya Kanuni za Magereza,” akasema Hakimu.Bw Shikanda pia alisema kwamba mahakama haina mamlaka ya kuagiza chakula ambacho mfungwa anafaa kupewa.Kuhusu suala la zaidi ya Sh80,000 zinazodaiwa kuchukuliwa kutoka kwa washukiwa wawili, mahakama ilisema kesi hiyo itashughulikiwa katika kikao kijacho cha mahakama mara tu upande wa mashtaka utakaposhauriana na wapelelezi ili kubaini msimamo wa kweli.Kupitia kwa wakili wao Wycliffe Makasembo, washukiwa hao waliibua madai kadha kuhusu kupoteza fedha, unyanyasaji na uhaba wa chakula na ubovu wa lishe gerezani.Mmoja wa mshtakiwa Julius Katana Kazungu alidai kuwa Sh77,000 zilichukuliwa kutoka kwake na afisa wa polisi.Mshukiwa mwingine, Daniel Makori, pia alidai Sh5,600 zilikuwa zimechukuliwa kutoka kwake wakati wa alipokamatwa.",kitaifa
"VIONGOZI wa kidini kutoka North Rift wametoa maoni tofauti kuhusu mapendekezo ya kuruhusu serikali kudhibiti mashirika ya kidini.Wakati wa kongamano la ushiriki wa umma katika katika mji wa Eldoret ambao ni makao makuu ya Kaunti ya Uasin Gishu, washiriki waliiomba serikali kutoziadhibu taasisi zote za kidini kutokana na uhalifu wa makundi fulani.Baadhi waliunga mkono pendekezo la serikali la kudhibiti makanisa huku wengine wakipinga wakisema kuwa lazima kanisa lisalie kuwa taasisi huru.Askofu Dominic Kimengich wa Dayosisi ya ya Eldoret ya Kanisa Katoliki alisisitiza haja ya kanisa na serikali kusalia taasisi huru bila kuingiliwa na upande wowote ule.Askofu Kimengich amewataka wanajamii ambapo vikundi mbalimbali vya dini vinajishughulisha na shughuli zao kuwa makini katika kuisaidia serikali kubaini madhehebu hayo ili kuepusha dharura ya udini na itikadi kali.“Makundi ya kidini yanafanya kazi ndani ya jamii, tunatakiwa kuimarisha jamii ili kuwa macho ili kufahamu utendaji kazi wa makundi mbalimbali ya dini katika jamii,” alisema Askofu Kimengich.Akijibu maoni ya washikadau mbalimbali, Askofu Elly Rop, mwanachama wa jopokazi hilo alibainisha zaidi kwamba Wakenya wengi walikuwa na maoni kwamba baadhi ya mashirika ya kidini yanatumia vibaya uhuru wa kuabudu kama ulivyoainishwa katika katiba.“Kinachojitokeza wazi ni kukiri kwamba uhuru wa kuabudu ulikuwa ukitumika vibaya na wengi  katika maeneo ambayo tumefika wanasema kunahitajika aina fulani ya kanuni,” alisema Askofu Rop.“Pendekezo kuu ni kwamba serikali na mashirika ya kidini yaje na mtindo wa kujidhibiti ili kulinda uhuru huu,” Askofu Rop alisema.Rais William Ruto alibuni jopokazi hilo baada ya kufichuka kwa uozo ambapo watu wengia waliangamia Shakahola kwa kufuata mahubiri ya kupotosha. Inadaiwa mahubiri hayo yalitolewa na Paul Mackenzie wa kanisa la Good News International.Kikosi kazi hicho kimekuwa kikizunguka nchi nzima kukusanya maoni kutoka kwa wananchi.Kulingana na Askofu Rop, hadi sasa wametembelea kaunti 24.Anasema pindi tu watakapokusanya maoni kutoka kaunti zote 47, watarudi kutayarisha ripoti ambayo baadaye itawasilishwa kwa Rais kwa hatua zaidi.“Ninaamini kuwa Rais alikuwa na imani nzuri katika kuunda kikosi kazi hiki na najua kama yeye, Wakenya wengi wanasubiri ripoti yetu ili sekta hiyo iwe mikononi mwema,” akaongeza askofu Rop.Tayari maaskofu wa kikatoliki wamepinga hatua yoyote ya serikali ya kudhibiti makanisa.",kitaifa
"ZAIDI ya nusu ya Wakenya wanaamini kuwa hawatapata nyumba walizoahidiwa na serikali, hata ikiwa watakatwa ada ya hazina ya nyumba, imeonyesha ripoti mpya.Ripoti hiyo ambayo ilitolewa Jumanne na shirika la utafiti la Trends and Insights for Africa (TIFA), ilieleza kuwa asilimia 54 ya Wakenya hawaamini kuhusu ikiwa watapata nyumba hizo, licha ya serikali kusisitiza kuwa fedha itakazopata kupitia ada hizo ni za kuwajengea raia nyumba.Utafiti ulionyesha kuwa ni asilimia 11 pekee wanaamini watapata nyumba hizo, huku asilimia 20 wakiwa hawajui ikiwa watapata au la.Rais William Ruto amekuwa akisisitiza kuwa kupitia fedha hizo, lengo la serikali ya Kenya Kwanza ni kujenga nyumba 250,000 za bei nafuu kila mwaka ili kupunguza idadi ya Wakenya ambao hawana nyumba na wale wanaoishi katika mitaa ya mabanda.Kando na hilo, ripoti ilieleza kuwa zaidi ya thuluthi mbili ya Wakenya (asilimia 69) hawaungi mkono utekelezaji wa ada hiyo, wengi wakilalamikia gharama ya juu ya maisha.Ni asilimia 24 pekee walioeleza kuunga mkono utekelezaji wa hazina hiyo, hilo likitajwa kuwa pigo kubwa kwa utekelezaji wake.Akitoa ripoti hiyo, Mtafiti Mkuu wa Utafiti katika shirika hilo, Dkt Tom Wolf, alisema kuwa takwimu hizo zinaonyesha kuwa Wakenya wengi hawana imani na mpango huo wa nyumba, licha ya serikali kuendelea kuupigia debe.“Wakati kufanya utafiti huu, Wakenya wengi walisema serikali inafaa kushughulikia masuala ya msingi kama vile ukosefu wa chakula na kupanda kwa bei za bidhaa za msingi. Wengi wanahisi kuwa suala la ujenzi wa nyumba si muhimu kwa wakati huu,” akasema Dkt Wolf.Ripoti hiyo ilitolewa huku Wakenya wengi wakielekeza macho yote kwa Mahakama Kuu ya Milimani, Nairobi leo, kufuatia hatua yake kusimamisha utekelezaji wa sheria hiyo kwa muda Ijumaa, wiki iliyopita.Serikali imekuwa ikikumbwa na pingamizi kali kutoka kwa raia, hasa watu walioajiriwa, wakilalama kuwa ikiwa watakatwa ada hizo, basi hilo litawapunguzia sana mapato yao.Licha ya serikali kusisitiza inafanya kila iwezalo kupunguza bei za bidhaa za matumizi ya msingi, Wakenya wengi wanahisi kuwa bei za bidhaa hizo bado ziko juu.Bidhaa zilizotajwa kupanda bei kwa kiwango kikubwa ni unga (asilimia 61), sukari (asilimia 51), mafuta ya magari (asilimia 34) na mafuta ya kupikia  (asilimia 25).Kulingana na Dkt Wolf, takwimu hizo zinaonyesha kuwa serikali bado ina kibarua kigumu kuwaridhisha Wakenya na kutimiza ahadi ilizotoa kwao.Pia, ni idadi ndogo ya Wakenya (asilimia 21) walioeleza kuridhishwa na bajeti iliyosomwa mwezi uliopita. Baadhi ya sekta walizounga mkono kuongezwa ufadhili wake ni elimu (asilimia 4), kupunguzwa kwa bei za pembejeo (asilimia tatu), kuondolewa kwa ushuru kwa gesi ya kupikia kati ya nyingine.",kitaifa
"WAKAZI wa lokesheni ya Mutituni katika Kaunti ya Machakos wameshauriwa na serikali wasiuze mavuno yao ya msimu huu.Akiongea katika hafla ya kusambaza chakula cha msaada, chifu wa Mutituni Bw Ancent Nzyoki aliwarai wakazi kukoma kasumba ya kuuzia mawakala chakula kwa bei duni.Katika hafla hiyo iliyofanyika katika ukumbi wa Nduu, zaidi ya wakazi 500 walipokea mchele na maharangwe.Akizungumza na Taifa Leo mnamo Jumanne, chifu Nzyoki alisema chakula hicho kilinufaisha wanakijiji waliokuwa na mahitaji zaidi, hasa walemavu na wazee miongoni mwa watu wengine.Aliongeza kuwa kutokana na ukame wa muda mrefu uliotanda kote nchini, familia nyingi zina changamoto ya kuweka mlo mezani.Msimamizi huyo aliwataka wenyeji kuhifadhi mavuno yao msimu huu ili kuepuka uhaba wa chakula ikizingatiwa kwamba mahindi na maharagwe yatavunwa wakati wowote mwezi huu wa Julai.“Usishawishiwe na mabroka kuuza chakula chako kwa bei duni. Wakulima wanahimizwa kuunda vyama vya ushirika ili kuwekeza na kuimarisha ukulima sawia na biashara zao,” Bw Nzyoki alisema.",kitaifa
"KATIBU wa Wizara ya Michezo Peter Tum, amejitenga na sakata ya Mamlaka ya Usambazaji Dawa Nchini (Kemsa) inayohusu ununuzi wa neti zilizotibiwa za kuzuia mbu na kupiga vita maambukizi ya malaria.Alipofika mbele ya Seneti kujibu maswali kuhusu kashfa hiyo, Tum amesema shughuli za Kemsa hazikuwa chini ya usimamizi wake.Sakata hiyo ni ya Sh3.7 bilioni.Amesema mamlaka hiyo ilikuwa katika Idara ya Afya ya Umma na Ukadiriaji wa Viwango vya Ubora Nchini.Kabla ya kuhamishwa, Tum alikuwa Katibu katika Idara ya Huduma za Matibabu.Ameeleza maseneta kwamba ni Rais William Ruto pekee anayejua sababu ya kumhamisha kutoka idara hiyo hadi Wizara ya Michezo.Sakata hiyo ilisababisha kutimuliwa kazini kwa Afisa Mkuu Mtendaji wa Kemsa Bi Terry Ramadhani.Bi Ramadhani akijitetea mapema Juni 2023 aliibua madai kwamba Waziri wa Afya alijaribu kumshawishi kukubali neti za kuzuia mbu zilizotibiwa bila malipo kutoka kwa kampuni moja.Aliwasilisha barua aliyodai ilitumwa na waziri Susan Nakhumicha mnamo Aprili 23, 2023.Katika barua hiyo iliyotiwa muhuri wa Wizara ya Afya na iliyokabidhiwa Kamati ya Seneti kuhusu Afya, waziri alimwagiza Bi Ramadhani kukutana na mwanamume kwa jina Ken Ogola na “kumpa usaidizi wowote anaohitaji.”“Bi Terry Ramadhani, anayekukabidhi kijibarua hiki Bw Ken Ogola ninamfahamu vyema. Mpe usaidizi anaohitaji,” ilisema sehemu ya barua hiyo.Bi Ramadhani, hata hivyo, alieleza kamati hiyo inayoongozwa na Seneta wa Kaunti ya Uasin Gishu, Jackson Mandago, kwamba alitilia shaka agizo hilo la waziri na hakukutana na Bw Ogola.“Waziri aliniarifu kuwa kuna kampuni ambayo ingepatia Kemsa vyandarua vya bure. Kwa sababu ninafahamu mchakato wa kuizawadi serikali, kukubali vyandarua bila malipo lilikuwa jambo la kutiliwa shaka mno,” alisema.“Alizungumzia vilevile kuhusu ada fulani ya usajili ambapo nilimweleza Kemsa huwa haitozi ada yoyote.”Aidha, afisa huyo aliyeachishwa kazi alielezea Kamati hiyo jinsi alivyoshtuka kufahamu kupitia vyombo vya habari kuhusu hatua ya waziri Nakhumicha ya kumsimamisha kazi.Alisisitiza kuwa alifuata taratibu zote zinazohitajika kwenye mchakato wa kutoa zabuni ya Sh3.7 bilioni ya neti za kuzuia mbu kwa shirika la kimataifa la Global Fund na hakuelewa kilichosababisha zabuni hiyo kakataliwa.“Hata mimi sijui kinachoendelea. Tulifuata taratibu zote zinazohitajika kwa sababu hiyo ni bidhaa yenye thamani kuu ambapo huwezi kuficha lolote. Ilikuwa muhimu kwetu kufuata masharti yote kikamilifu,” alisema.Kulingana naye, sababu zilizotolewa na Global Fund kama misingi ya kufutilia mbali zabuni hiyo ya mabilioni hazikuwa na mashiko ikizingatiwa kwamba si mara ya kwanza kufanya kazi na shirika hilo.“Baadhi ya sababu walizotoa ni kwamba nakala hazikuwasilishwa kwa pamoja na eti hazikuwa na nambari. Nilisema wazi mimi kama mkurugenzi sikuelewa sababu zao za kufutilia mbali zabuni. Hii haikuwa mara ya kwanza kutoa zabuni kwa Global Fund na muda wote huo hakujawahi kuwa na tatizo licha ya kuwasilisha nakala kando kando,” alisema Bi Ramadhani.Akaongeza: “Hatukuweza kufikia kiini kwa sababu wiki ambayo tulikuwa tumeandaa kikao cha kusuluhisha masuala hayo, ndipo tuliposimamishwa kazi.”Bi Ramadhani alisema amebaki katika hali ya sintofahamu kwa sababu hajapokea mawasiliano yoyote rasmi tangu alipofahamishwa kuhusu hatua ya kumsimamisha kazi.Wengine walioathirika wakafutwa kazi ni Katibu wa Wizara ya Afya katika Idara ya Afya ya Umma, Dkt Josephine Mburu na mwenyekiti na wanachama wa Bodi ya Kemsa.",kitaifa
"JUMLA ya Wakenya asilimia 69 hawaungi mkono makato ya asilimia 1.5 ya mishahara yanayoelekezwa kwa mfuko wa ujenzi wa nyumba za bei ya chini, imesema ripoti ya utafiti wa shirika la Trends and Insights For Africa (TIFA).Aidha, asilimia 54 ya Wakenya wanasema hawana matumaini yoyote ya kupata nyumba hata serikali ikianza kutekeleza baadhi ya mapendekezo yaliyo kwenye Sheria ya Fedha, 2023. Sheria hiyo imepigwa breki baada ya Seneta wa Busia Okiya Omtatah kuwasilisha kesi mahakamani kuipinga.Mtafiti Mkuu wa TIFA Tom Wolf amesema utafiti huo ulifanywa baina ya Juni 23 na Juni 30, 2023 ambapo idadi ya waliohojiwa ni 1,500.",kitaifa
"ILIKUWA furaha kuu kwa familia mbili kutoka ukoo wa Loita wa jamii ya Maasai eneobunge la Narok Kusini zilizowapokea ng’ombe 98 kutoka Chuo Kikuu cha Oxford kama ridhaa kwa vifaa vya kale vya kitamaduni “vilivyoibwa”. Vito hivyo vimekuwa vikihifadhiwa katika makavazi ya Pitt Rivers kwa miaka 138 na vinaaminika kusafirishwa hadi Uingereza kinyume cha sheria nyakati za ukoloni.Ufichuzi huo ulifanywa na msomi mmoja wa Narok Bw Samuel Sankiriaki, ambaye alikuwa ametembelea makavazi hayo.Akiongea wakati wa hafla ya utakaso kwa jina ‘Inkirro’ katika eneo la Loita mwishoni mwa wiki, Bw Sankiriaki alisema alishangaa sana kuona vifaa hivyo vya kale.“Nilikuwa katika makavazi hayo mwaka wa 2017 na nilishangaa kugundua baadhi ya vifaa vya kale vya jamii ya Maasai. Maelezo kwenye vifaa hivyo yaliashiria kuwa vilitoka Kenya. Niliuliza jinsi ambavyo vilifika hapo,” akasema Bw Sankiriaki.Alisema vifaa hivyo viliwahi kutumika kwa manufaa ya kibiashara ilhali wenyewe wamezama kwenye lindi la umaskini. Vifaa hivyo vinajumuisha Enkononkoi (mikufu ya wanaume) inayovaliwa na wazee, Emonyorit (mikufu ya wanawake), Isikra (kofia za wasichana waliokeketwa) na Isutia (mkufu maalum).Alisema kuwa kulikuwa na vifaa 100 vya kale vya Kimaasai lakini vitano vilikuwa “nyeti” sana.Maafisa wa Chuo Kikuu cha Oxford wakiongozwa na Profesa Laura Van Broekhoven, ambaye ni Mkurugenzi wa Mafunzo ya makavazi, walikubali kuwa taasisi hiyo ina vifaa hivyo kutoka jamii ya Maasai ambavyo vililetwa hapo enzi za ukoloni lakini vitano vilipelekewa hapo kimakosa.“Bw Sankiriaki alipozuru makavazi yetu na akaona vifaa hivyo, alikasirika. Alihoji mbona vifaa hivyo vilihifadhiwa hapo na hapo ndipo tuligundua kuwa vina umuhimu mkubwa kwa jamii hiyo,” akasema Profesa Broekhoven.Alisema kuwa idadi kubwa ya vifaa hivyo ilikuwa zawadi.Profesa Broekhoven alisema kuwa vifaa hivyo viligunduliwa kutoka eneo la Loita na familia zilizotambuliwa na nabii wa jamii hiyo Laibon Ole Mokombo.Vifaa hivyo viligunduliwa kuwa mali ya familia za Sululu na Mpaima na kila moja ya familia hizo ilipokea ng’ombe 49 wa kike kama ishara ya amani na maridhiano.",kitaifa
"WAKENYA 50 waliotarajia kufurahia nyadhifa za manaibu waziri, wameambulia patupu baada ya mahakama kuamua kuwa Rais William Ruto aliwateua kinyume cha sheria.Rais Ruto aliwaapisha mnamo Machi 22 2023 kabla ya mahakama kuagiza wasianze kuhudumu hadi kesi ya kupinga uteuzi wao iamuliwe. Katika uamuzi uliotolewa jana Jumatatu, Majaji Kanyi Kimondo, Hedwiq Ong’udi na Alnashir Visram walifutilia mbali uteuzi wa manaibu waziri (CAS) hao 50 na Rais Ruto wakisema alikiuka Katiba.Majaji hao ‘waliwatimua’ kazini manaibu waziri hao na kuzima matarajio yao ya kupokea mishahara minono ya Sh765,000 kila mwezi mbali na marupurupu.Lakini punde tu uamuzi huo ulipotolewa waathiriwa hao kupitia mawakili wao wakiongozwa na Dkt Adrian Kamotho waliomba uamuzi huo usitishwe ili kuwawezesha kukata rufaa.Hata hivyo, Majaji Kimondo, Ong’udi na Visram walitupilia mbali ombi lao wakisema “hatuwezi kuwarudisha kazini baada ya kugudua kuwa uteuzi wao ulikuwa kinyume cha Katiba”.Majaji hao walisema Rais Ruto aliwateua maafisa hao kinyume cha sheria hata baada ya Bunge kukataa kuwaidhinisha.Kuharamishwa kwa nyadhifa hizo kuliwanyima kazi mawaziri hao wasaidizi hao wanaojumuisha Millicent Omanga, Dennis Itumbi, aliyekuwa Gavana wa Nairobi Dkt Evans Kidero, aliyekuwa Naibu wa Gavana Kisii Joash Maangi na aliyekuwa Mbunge maalum Isaac Mwaura kati ya wengine.Majaji hao walisema hapo awali manaibu mawaziri 23 waliteuliwa wakati wa serikali ya rais mstaafu Uhuru Kenyatta. Lakini Rais Ruto aliongeza idadi hiyo kwa nyadhifa 27 na kuwa 50.Licha ya Jaji Ong’udi kutofautiana na kauli za wenzake wawili kuhusu uteuzi wa mawaziri wasaidizi 23 na Rais Mstaafu Kenyatta, alikubaliana na wenzake hao kwamba uteuzi wa mawaziri 27 zaidi ulikuwa kinyume cha sheria.“Uteuzi wa manaibu mawaziri 50 na Rais Ruto unakinzana na Katiba. Uteuzi wao ni haramu na mahakama hii imeufutilia mbali,” Jaji Kimondo na Jaji Visram wakasema.Wakikubaliana na Chama cha Wanasharia nchini (LSK) na Kituo cha Katiba kilichopinga uteuzi huo, majaji hao walisema uamuzi wowote unaokinzana na Katiba sharti ufutiliwe mbali.Mnamo Machi 24, LSK na taasisi hiyo ya Katiba iliwasilisha kesi kupinga teuzi hizo za manaibu waziri kisha Jaji Ong’udi akaagiza wasianze kutekeleza majukumu yao.Pia Jaji Ong’udi aliamuru wasipokee mishahara na marupurupu yoyote hadi kesi hiyo ya LSK isikizwe na kuamuliwa.Mbali na mshahara mnono, mawaziri hao wangepewa magari ya kifahari, afisi kubwa , walinzi, wafanyakazi katika afisi zao, bima za hospitali, na majumba ya kifahari miongoni mwa marupurupu.Rais wa LSK, Eric Theuri aliyewasilisha kesi hiyo aliomba mahakama iharamishe nyadhifa hizo 50 akisema haziko katika sheria napia ni mzigo mkubwa kwa walipa ushuru.Katika mawasilisho yake ambayo mahakama ilikubaliana nayo, Bw Theuri alisema gharama ya maisha imepanda mno na wananchi hawapaswi kubebeshwa mzigo mzito wa mishahara ya manaibu hao wa mawaziri.Mahakama ilisema kazi za maafisa hao hazijulikani kwa kuwa hazijafafanuliwa katika Katiba. Majaji hao walisema Rais Ruto hana mamlaka kikatiba kubuni kazi za umma mbali na zile zilizotangazwa katika Katiba.“Rais Ruto hana mamlaka ya kutangaza nafasi za kazi na kuteua wahudumu mbali na zile zilizotangazwa na tume ya kuajiri watumishi wa umma.”Mbali na nafasi 23 za hapo awali za manaibu mawaziri , Rais Ruto aliongeza nyingine 27 na kuweteua wahudumu katika kile ambacho wadadisi wa kisiasa walisema ni kujiandaa kwake kwa uchaguzi mkuu wa 2027.“Kifungu nambari 3 cha Katiba kinapendekeza mtu yeyote anayeteuliwa kinyume cha sheria akatae wadhifa pamoja na marupurupu yanayotokana na kazi hiyo,” alisema Bw Theuri.",kitaifa
"SENETA wa Nandi Samson Cheragei ameisuta Idara ya Mahakama kwa ‘utundu’ kufuatia hatua ya majaji wa Mahakama Kuu kuzima uteuzi wa Manaibu wa Mawaziri (CASs) 50.Kulingana na majaji hao, Kanyi Kimondo, Hedwig Ongudi na Alnashir Visram, uteuzi wa CASs hao uliofanywa na Rais Wiliam Ruto mwezi wa Machi ulikiuka katiba na kwamba Tume ya Utumishi wa Umma (PSC) haikuendesha shughuli za kushirikisha umma inavyopasa.Lakini kupitia taarifa aliyotoa muda mfupi baada ya majaji hao kutoa uamuzi wao, Bw Cherargei aliapa kuwa serikali ya Kenya Kwanza itakata rufaa akisema “mahakama haikuzingatia uzito wa kesi hiyo.”“Idara ya Mahakama imegeuka mtundu kwa kuamua kwamba hatua ya kubuniwa kwa nyadhifa za Mawaziri Wasaidizi ni kinyume cha Katiba. Lakini inasikitisha kuwa majaji wametoa uamuzi huo pasina kuzingatia umuhimu wa kesi hiyo. Katika mwaka huu wa kifedha wa 2023/2024 Idara ya Mahakama ilipokea Sh4 bilioni zaidi juu ya mgao wake wa kawaida. Lakini inaudhi kwamba bado kuna mrundiko wa kesi mahakamani, ufisadi na utepetevu katika mfumo wa utoaji haki katika Idara ya Mahakama,” Cherargei akasema.“Tutakata rufaa dhidi ya uamuzi huu unaoenda kinyume na masilahi ya umma na misingi ya haki,” Seneta huyo ambaye ni wakili, akaeleza.Majaji hao watatu walioketi katika mahakama ya Milimani, Nairobi, Julai 3, 2023, walisema kuwa serikali pia haikufuata kanuni zilizowekwa za kubuni afisi hizo.",kitaifa
"MBUNGE wa Ndaragwa George Gachagua ameusuta mrengo wa upinzani nchini, akiutaka kupinga sera za serikali kwa kujituma kusaidia kuboresha uchumi.Akizungumza Jumapili, Julai 2, 2023 katika kanisa la Kikatoliki la St Mary’s Molo, Nakuru, Bw Gachagua alisema muungano wa Azimio la Umoja unapaswa kusitisha tishio la kurejea mitaani kuandamana na badala yake kuenda shambani kulima.“Waliovalia sufuria kichwani, waziondoe kwa sababu kwa sasa kuna mvua. Waende shambani wakalime,” mbunge huyo wa Ndaragwa alisema.Alitoa matamshi hayo katika ibada ya misa iliyohudhuriwa na Rais William Ruto na naibu wake Bw Rigathi Gachagua.Kauli ya mbunge huyo pia ilitiliwa mkazo na Gavana wa Nakuru Bi Susan Kihika, aliyedai wakazi wa kaunti yake hawakushiriki maandamano.“Maandamano yetu tuliyaelekeza shambani kupanda mimea ili kufukuza njaa,” Gavana Kihika alisema.Azimio ikiongozwa na kinara wake Bw Raila Odinga imetishia kurejelea maandamano, kupinga kupitishwa na kuidhinishwa kwa Mswada wa Fedha 2023 kama sheria.Mswada huo unapendekeza nyongeza ya ushuru (VAT), ikiwemo ya mafuta ya petroli kutoka asilimia 8 hadi 9.Hali kadhalika, inapendekeza kuwepo kwa ushuru mpya kwa baadhi ya bidhaa hatua inayofasiriwa itachangia gharama ya maisha kuwa ghali zaidi.",kitaifa
"WAHUDUMU wa teksi nchini wamelalamikia kuhusu nyongeza ya mafuta ya petroli iliyotangazwa na Mamlaka ya Kawi na Kudhibiti Petroli (EPRA) mwishoni mwa juma. Nyongeza hiyo inatokana na kupanda kwa ushuru (VAT) unaotozwa mafuta ya petroli kutoka asilimia 8 hadi 16 baada ya kupitishwa kwa Mswada wa Fedha 2023 uliopendekeza.Mhudumu wa teksi aliyejitambua kama Vincent kupitia Facebook, amesema katika mojawapo ya safari yake kusafirisha mteja jijini Nairobi baada ya mfumko wa mafuta aliunda faida ya Sh23 pekee.Huduma nyingi za teksi zinatolewa kupitia apu.“Usimamizi wa hizi apu za teksi unapaswa kufanya kitu kwa sababu msongo wa mawazo na uchovu unatuua sisi wahudumu. Sasa hivi kila kitu kimetufinya hadi viatu na soksi,” alisema Vincent kwa masikitiko.“Nimebeba abiria wanne kutoka Thika Road Mall (TRM) hadi Mwiki kwa Sh230 na kwa sababu walipewa kipunguzo nililipwa Sh 173. Kampuni inayosimamia huduma ikichukua asilimia 25 ya malipo hayo,” alielezea.Vincent anayehoji kuwa bado hajajumuisha ada ya mjazo wa simu iliyowezesha mawasiliano na mteja wake, anasema kuwa gari analotumia ni la kukodisha Sh 1, 200 kwa siku.Kutia chumvi kwenye kidonda kinachouguza, dereva huyo analalamikia kupungua kwa wateja.Kulingana na EPRA, kuanzia Julai 1, 2023 lita moja ya petroli itakuwa ikiuzwa Sh195.50 Nairobi, kutoka Sh. 182.04, nayo dizeli imegonga Sh179.67 juu kutoka Sh167.28.Nayo mafuta taa yanauzwa Sh173.44 kutoka Sh161.48, kwa lita.Nyongeza hiyo inaendelezwa licha ya mahakama kusimamisha kwa muda utekelezaji wa sheria ya fedha ya mwaka wa 2023 (ndiyo Mswada wa Fedha 2023).Mswada huo ulipitishwa na bunge na Rais William Ruto akautia saini kuwa sheria. ",kitaifa
"MANUSURA katika ajali mbaya iliyotokea Londiani, kando ya barabara ya Kericho-Nakuru, Ijumaa, Juni 30, 2023 ambapo watu 52 walikufa wamesimulia yaliyowapata.Hii ni huku mabaki ya magari, vioo vilivyopasuka, vipande vya mipira na matone ya mafuta yakiwa yametapakaa katika eneo la tukio, maarufu kama makutano ya barabara ya Londiani.“Nilihisi kana kwamba tulikuwa tumerushwa jehanamu; ilikuwa ajali mbaya zaidi na ya kuogofya,” akasema Bw Peter Otieno, dereva wa matatu, aliyenusurika katika ajali hiyo iliyohusisha magari tisa.Mengi ya magari hayo yaliharibika kiasi cha kutoweza kufanyiwa ukarabati.Hii ni baada ya trela moja kupoteza mwelekeo na kuyagonga magari kadha, miongoni mwao yakiwa ni matatu manne, magari ya kibinafsi na pikipiki kabla ya kuanguka kwenye mtaro kandokando mwa barabara hiyo.Kabla ya trela hilo kuanguka, liliwagonga wachuuzi wa mahindi choma, mboga na matunda kando mwa barabara hiyo pamoja wahudumu wa bodaboda.Baadhi yao walikufa papo hapo na wengine wengi wakajeruhiwa vibaya.Kile kilichokuwa mchana na jioni ya kawaida kwa wanafanyabiashara hao, wengi wao wakiwa wanawake, ambao huchuma mapato kando mwa barabara hiyo, ghafla kiligeuka kuwa usiku wa maafa.Bw Otieno, aliyenusurika kifo kwa tundu la sindano, alisema kuwa alikuwa akisafirisha abiria kuelekea Nakuru kutoka Kendu Bay, ajali hiyo ilipotokea mwendo wa saa moja za usiku Ijumaa.“Ni bahati kwamba ningali hai; ningekufa. Nashukuru Mungu,” akaongeza.Gari lake liligongwa na kurushwa kwenye mtaro kando ya barabara huku trela hilo likipita na kuyagonga magari mengine kabla ya kupinduka.‘Taifa Jumapili‘ pia iliweza kupatana na Vitalis Kemboi, mkazi wa Londiani, ambaye alikuwa akikimbia huku na kule akilia kwa machungu.Marafiki zake, ambao ni wachuuzi katika eneo hilo, ni miongoni mwa watu 52 waliokufa katika ajali hiyo iliyotikisa taifa kwa ujumla.Muda mfupi kabla ya ajali hiyo kutokea, Kemboi, ambaye pia huendesha biashara eneo hilo, alikuwa amewauzia mandazi baadhi ya wale waliokufa.“Waliokufa ni mahasla wenzangu tuliokuwa tukifanya biashara nao ili angalau tupate chakula cha kila siku. Nimeponea lakini nimewapoteza marafiki tuliofanya kazi pamoja hapa kwa miaka mingi,” Kemboi akasema huku akibubujikwa na machozi kabla ya kwenda zake.Wakazi walionekana wakizunguka katika eneo la ajali ili kujionea wenyewe mandhari hiyo ya kuogofya.Baadhi yao hata hivyo walishindwa kustahimili mandhari hiyo na kuamua kwenda zao manyumbani wasije wakapatwa na “pepo wa mauti”.Mary Koskei ambaye ni mkazi mwingine wa Londiani pia alielezea jinsi alivyoponyoka kifo huku marafiki zake wakifa kwa uchungu katika ajali hiyo.“Singeweza kufanya chochote……. ila kukimbia ili kuokoa maisha yangu. Nilitizama tukio hilo kama kwamba nilikuwa nikitizama filamu ya vita na maangamizi. Nilitokwa na jasho kwa woga, lakini nikashukuru Mungu kwamba alinipa nafasi nyingine ya kuendelea kuishi,” Bi Koskei akasema.Mama huyo wa watoto wawili aliambia ‘Taifa Jumapili‘ kuwa ameendesha biashara katika eneo la Londiani kwa karibu miaka minne.Alisema kuwa ameshuhudia ajali nyingi katika sehemu hiyo, lakini “nimeendelea kufanya biashara mahala hapa kwa sababu sina kwingine pa kusaka pato.”“Tunafahamu fika kwamba tumekuwa tukihatarisha maisha yetu kwa kuendesha biashara mahala hapa. Lakini hatuna njia nyingine ya kujipatia riziki. Kupanda kwa gharama ya maisha kunatulazimisha kuendelea kuchuuza matunda hapa,” Bi Koskei akaeleza. ",kitaifa
"MBUNGE wa Laikipia Mashariki Mwangi Kiunjuri sasa anawaomba Wakenya wavumilie kusakamwa na makali ya gharama ya juu ya maish, akisema “mvumilivu hula mbivu”.Alisema kwamba “kwa sasa acha tu tule hizi mbovu za ushuru wa juu kwa kuwa madaktari wa kiuchumi wametoa kauli kwamba tusipozikula, hali yetu ya baadaye itakuwa mahututi”.Akasema: “Ukiwa mgonjwa kiasi cha jinsi hili taifa lilivyo, unaenda hospitali kupewa matibabu ambayo hujumuisha dawa zenye ladha kali na pia kudungwa sindano za kusinya”.Aliongeza kuwa “daktari hata akisema ukatwe kiungo fulani ili kujipa afueni, hata ikiwa ataagiza ukatwe kwa ukatili bora usife, hayo ndiyo matibabu tosha”.Akiongea Jumamosi, Julai 1, 2023 katika mji wa Nanyuki, Bw Kiunjuri alisema kwamba “kwa sasa tuko katika madeni na ili kufadhili miradi yetu ya kimaendeleo, tunahitaji fedha”.Aliongeza kuwa: “Kwa sasa wanaotukopesha wameanza kututoroka kufuatia hali mbaya ya uchumi wetu, hivyo basi kutupa hali ya dharura ya kujikomboa kutokana na ushuru wetu wenyewe”.Bw Kiunjuri alisema hali ya sasa ya Kenya “ni aidha tujikomboe sisi wenyewe ama tupigwe mnada na wanaotudai”.Akihimiza Wakenya kuvumilia hali ya maisha wakati huu wa machungu, mbunge huyo alisema tutajipata kwa manufaa ya kunufaisha vizazi vijavyo. [email protected] ",kitaifa
"WAZIRI wa Uchukuzi na Barabara Kipchumba Murkomen ametangaza kuwa serikali itaondoa wachuuzi wanaoendeleza biashara kandokando mwa barabara kuu nchini.Bw Murkomen alitoa tangazo hilo baada ya taifa kupoteza zaidi ya watu 50, eneo la Londiani barabara kuu ya Kericho-Kisumu.Waziri alisema hatua hiyo itasaidia kupunguza visa vya ajali, hasa vinavyohusisha watu walio kandokando mwa barabara.“Serikali itaondoa masoko yaliyo kandokando mwa barabara ili kupunguza ajali na maafa,” Bw Murkomen alisema.Ajali ya Londiani ilihusisha magari kadha, baada ya trela iliyokuwa kwenye mwendo wa kasi kupoteza mwelekeo na kugonga wachuuzi, wahudumu wa bodaboda na wapita njia.Kufikia Jumamosi, Julai 1, 2023 idadi ya waliothibitishwa kuangamia kufuatia mkasa huo ilikuwa imefika watu 52.",kitaifa
"MCHEZA santuri Lawrence Njuguna Wagura ‘DJ Fatxo’ amejitokeza tena kufichua kwamba uchunguzi wa kimaabara katika makalio ya Jeff Mwathi ulifichua kwamba hakuwa ametekelezewa ushoga.Aidha, DJ Fatxo alikana madai kwamba alimtoa Bw Mwathi kafara.Kijana Mwathi alipatikana ameaga dunia katika makazi ya msanii huyo.Haikueleweka mara moja ikiwa, Mwathi aliyefariki akiwa na umri wa miaka 23 aliruka kutoka ghorofa ya saba, akajitoa uhai, ama alirushwa kimakusudi akiwa hai au maiti.DJ Fatxo alifichua kwamba Mwathi alionekana katika kamera za siri akitoka kwa dirisha akiwa ameshika simu yake mkononi kwa njia iliyoonekana kuwa ya hiari.Katika uchunguzi uliozinduliwa na maafisa wa uchunguzi wa jinai (DCI) DJ Fatxo, dereva wake na pia binamuye, wote wakiwa wanaume waliorodheshwa kama washukiwa.“Sasa imedhihirika wazi hatukuhusika. Ripoti za uchunguzi za DCI zilituondolea lawama. Haswa Mimi: Sikuhusika kamwe licha ya kudhaniwa katika mitandao na kusulubiwa kama muuaji,” akasema katika mahojiano na msanii Eric Obinna.Kuhusu ni kwa nini mwili wa Mwathi ulipatikana ukiwa uchi kuanzia kiunoni kwenda chini, DJ Fatxo alifichua kwamba DCI walitafsiri kwamba long’i yake aidha ilitoka akijipenyeza alikorukia au ikatolewa na upepo.“Katika hali ya kuruka, DCI walitafsiri kwamba nguo zake zilimhudumia kama parachuti na nguvu za upepo huenda zilimtoa long’i,” akasema.Alisema kwamba uchunguzi wa DCI pia ulimtenganisha na washukiwa hao wengine wawili, baada ya simu zao kutwaliwa na pia kuzimwa kutangamana ili wasihujumu uchunguzi.DJ Fatxo alisema kwamba anatamani sana kurejelea utulivu na umaarufu wake wa usanii.",kitaifa
"MASHIRIKA ya kutetea masilahi ya umma yamelalamikia pendekezo la Tume ya Mishahara Nchini (SRC) kuongeza mishahara ya Rais William Ruto na wakuu wengine serikalini wakati ambapo raia wanazongwa na gharama ya juu ya maisha.Mashirika hayo yanasema, nyongeza hiyo ya asilimia 14 haifai kutekelezwa wakati huu ambapo serikali imeongeza maradufu ushuru wa ziada (VAT) kwa bidhaa za petroli na kuanza kukata asilimia 1.5 ya mishahara ya wafanyakazi kufadhili mpango wa ujenzi wa nyumba za gharama nafuu.“Japo ni wajibu wa SRC kuongeza mishahara ya maafisa wakuu wa serikali na watumishi wa umma kila mwaka, pendekezo la kuongeza mishahara ya Rais, Naibu wake, mawaziri na wabunge limejiri wakati usiofaa. Huu ni wakati ambapo raia wamefunga mikanda hadi viuno vyao vikabaki mifupa tupu,” akasema Suba Churchil ambaye ni Mkurugenzi Mkuu Kituo cha Kitaifa cha Mashirika ya Kijamii.“Hatua hii itawafanya Wakenya kuhisi kwamba, Rais na maafisa wengine wakuu serikali wanajijali wao wenyewe ambao tayari wanapokea mishahara ya juu wala sio wao walala hoi,” akaongeza kwenye mahojiano na Taifa Leo.Kwa upande wake, kiongozi wa vuguvugu la Operetion Linda Ugatuzi Fred Ogolla alisema, Rais Ruto, naibu wake Rigathi Gachagua, mawaziri na wabunge ni watu ambao tayari wanapokea mishahara mikubwa inayofaa kupunguzwa wala sio kuongezwa.“Wiki ijayo, sisi kama Operation Linda Ugatuzi tutawasilisha kesi mahakamani kupinga nyongeza hiyo ya maafisa wakuu serikalini. Badala yake, tutapendekeza kuwa wafanyakazi wa umma wa ngazi za chini ndio waongezewe mishahara, hawa ndio wanaumizwa na hali ngumu ya kiuchumi,” akasema Profesa Ogolla.Kulingana na mwongozo mpya wa mishahara uliotolewa na SRC, mshahara wa kila mwezi wa Rais William Ruto utapanda kwa asilimia 7.1 kuanzia leo Julai 1, 2023 hadi Sh1,546,875 kutoka Sh1,443,750 anazopata kwa sasa.Kisha mshahara huo utaongezeka tena kwa asilimia 6.7 hadi Sh1,650,000 kuanzia Julai 1, mwaka ujao wa 2024.Kwa upande wake, mshahara wa kila mwezi wa Naibu Rais Rigathi Gachagua utapanda hadi Sh1,367,438 kutoka Sh1,227,188 kwa sasa kuanzia Julai 1 kabla ya kufikia Sh1,402,500, ikiwa ni nyongeza ya asilimia 14.3 ya mshahara wake katika kipindi cha miaka miwili.",kitaifa
"VITA vya kung’ang’ania mali ya Sh2 bilioni ya aliyekuwa Waziri wa Fedha marehemu Simeon Nyachae vimechacha huku mjane anayeishi nchini Amerika akidai kuna njama fiche ya kumpora urithi wake.Anadai njama hizo za kichinichini zinapangwa na mke mwenza Grace Wamuyu na watu wengine.Margaret Chweya Nyachae, ambaye ni mke wa nne wa Nyachae amefichua katika taarifa aliyowasilisha katika Mahakama Kuu kwamba Bi Wamuy, mwanawe Leon Nyandusi Nyachae na Charles Nyachae wameungana kumnyang’anya urithi wake.Mjane huyo amedai marehemu Nyachae aliacha mali ya thamani ya zaidi ya Sh2 bilioni na kwamba Bi Wamuyu, Leon na Charles wameshirikiana kumpora kwa kuondoa jina lake katika wosia alioacha kiongozi huyo kabla ya kuaga dunia.Katika hati ya kiapo aliyowasilisha katika Mahakama Kuu, Margaret amepuuzilia mbali madai anayosema ni ya uwongo, kwamba mbali na Nyachae, ameolewa mara nne na wanaume wengine.Amesema bayana ulimwenguni humu aliolewa mara moja tu na Simeon Nyachae.Pia amesema Charles, Wamuyu na Leon wameficha mahakama kuhusu mali ya Nyachae iliyoko Uingereza, Australia, mashamba ya majani na kahawa nchini Afrika Kusini, Zimbabwe na ndege mbili za helikopta.“Sijawahi kuolewa na mtu mwingine ila Simeon Nyachae. Alinioa kwa njia ya kitamaduni. Nyachae alilipa mjomba wangu Samson Obaga Okao mahari kufuatia kifo cha baba yangu David Chweya mnamo Julai 3, 1970,” asema Margaret katika afidaviti yake kwa mahakama.Kupitia kwa wakili Danstan Omari, Margaret amefichua Wosia alioacha Nyachae ulibadilishwa na Grace Wamuyu na Charles Nyachae kwa lengo la kumweka kando ya mali ya marehemu mume wake.“Siwajui wanaume wanne ninaodaiwa nilifunga ndoa nao. Hizi ni njama za kunipora mali ya marehemu mume wangu,” asema Margaret Chweya Nyachae.Amekana alikuwa ameolewa na Mabw Jacob Machuki Mokaya, Michael Pondo, James Totten na George Gordon Odero.Mjane huyo aliyepelekwa kusoma Amerika na Nyachae amesema kwamba marehemu alikuwa anawasaidia yeye na watoto wake watatu.Mjane huyo anadai alifukuzwa wakati wa mazishi ya kiongozi wa chama Ford People Party.Katika afidaviti ya aya 58, Margeret pamoja na wanawe Chweya Roney David, John Paul Chweya na Patricia Chweya waliopinga Charles Ayako Nyachae, Angela Nyarangi Nyachae Mochache na Erick Maina Nyachae wakitangazwa wasimamizi wa mali ya Nyachae, wamesema majina yao yaliondolewa katika orodha ya warithi wa mali ya Nyachae, ambaye kwa wakati mmoja alikuwa mkuu wa Utumishi wa Umma.Margaret amedokeza kwamba Nyachae alikuwa amewanunulia nyumba katika mtaa wa kifahari wa Loresho karibu na makazi yake jijini Nairobi.Mjane huyo amesema walipopelekwa Amerika na Nyachae, alikodisha nyumba hiyo na kumtumia kodi ya nyumba na pia pesa za matumizi ya kujikimu kimaisha.Pia Margaret amefichua mke wake mwenza Grace aliolewa na Nyachae kama amezaa watoto wawili na aliyekuwa Gavana wa Benki Kuu ya Kenya marehemu Philip Ndegwa.Amewatambua watoto hao kwa majina Lee Kinyanjui na Maina. Grace alipoolewa alimzaa Leon ambaye sasa amejitokeza kumnyang’anya urithi wake, akasema.Mjane huyo ameshangaa sababu za Leon kuwatenga na ilhali alikuwa na fursa ya kumuuliza Nyachae kuwahusu akiwa hai kabla ya kiongozi huyo kuaga dunia.",kitaifa
"IDADI ya waliofariki kufuatia ajali iliyotokea eneo la Londiani katika makutano ya barabara ya kuelekea Muhoroni imepanda na kufika watu 49, amesema Waziri wa Uchukuzi, Barabara na Miundomsingi Kipchumba Murkomen akiwa katika eneo la mkasa leo Jumamosi.“Ninapeana ujumbe wa pole kwa familia na marafiki waliowapoteza wapendwa wao… Hapa Londiani Junction… hii ajali ingeepukika kama tungekuwa tumeondoa masoko yote kwa barabara,” amesema waziri Murkomen.Ajali hiyo ilitokea Ijumaa usiku wakati lori la trela lilipoteza mwelekeo na kugonga magari kadhaa, pikipiki na hata wauzaji wa bidhaa, hasa wachuuzi na wachomaji wa mahindi kando ya barabara kuu.Jana Ijumaa, Mshirikishi wa eneo la Rift Valley Dkt Abdi Hassan alifika katika eneo la ajali akahutubia wanahabari ambapo alisema waliokuwa wamethibitishwa kufariki wakati huo walikuwa watu 48.“Idadi ya magari yaliyohusika katika ajali hiyo ni tisa. Miili miwili, idadi hii ikiwa sehemu ya watu 48 walioangamia, imenasa kwenye mabaki ya magari na itaondolewa sehemu ya ajali kwa kutumia kreni,” akasema Dkt Hassan. ",kitaifa
"WAKENYA wamepata afueni baada ya Mahakama Kuu kusitisha utekelezaji wa Sheria ya Fedha 2023, ambapo kuanzia leo nyongeza za ushuru wa mafuta na nyumba zingeanza kutumika.Uamuzi huu una maana kwamba, hatua ya Shirika la kudhibiti bei za mafuta (EPRA) kutangaza bei mpya Ijumaa, ambapo petroli ilipanda kwa Sh13 kwa lita, ni batili.EPRA ilitoa orodha ya bei mpya punde baada ya Jaji Mugure Thande kutoa amri ya kusimamisha utekelezaji wa Sheria ya Fedha 2023.Sheria hiyo ilitiwa saini na Rais William Ruto mnamo Juni 26, na kutoa fursa kwa mamlaka ya ushuru nchini (KRA) na asasi nyinginezo kuanza kutoza wananchi kodi mpya.Mnamo Ijumaa, Jaji Thande alisema kesi aliyowasilisha Seneta wa Busia Okiya Omutatah imezua masuala mazito ya kisheria, yanayotakiwa kutatuliwa kabla haijaanza kutekelezwa.“Nimeridhika kwamba, kesi ya Omtatah iko na mashiko ya kisheria. Kwamba, haki za Wakenya zitakandamizwa kwa kulipa kodi kinyume cha Katiba,” alisema Jaji Thande.Aliongeza: “Nakubaliana na Omtatah na walalamishi wengine wanne utekelezaji wa sheria hii ya Fedha 2023 wapaswa kusimamishwa.”Jaji huyo alisitisha kwa muda wa siku tano hadi Julai 5, atakapotoa maagizo zaidi.Bw Omtatah aliagizwa amkabidhi mwanasheria mkuu nakala ya kesi yake.Serikali imepewa muda kujibu kesi hiyo kufikia Julai 4. Akiwasilisha kesi hiyo, Bw Omtatah alimweleza Jaji Thande kwamba, Bunge la Seneti halikupewa fursa ya kujadili sheria hiyo.Bw Omtatah, Eliud Karanja Matindi, Michael Kojo Otieno, Benson Odiwuor Otieno, Blair Angima Oigoro, Victor Okuna na Florence Kanyya Lichoro walimshtaki Waziri wa Fedha Prof Njuguna Ndung’u, Mwanasheria Mkuu na Spika wa Bunge la Kitaifa.Walalamishi waliomba Prof Ndung’u asitekeleze sheria hiyo ya Fedha.Bw Omtatah alisema vifungu vya sheria hiyo iliyotiwa sahihi na Rais Ruto vimekinzana na vile vya nambari 18, 21, 23, 24, 26, 32, 34, 38, 44, 47, 69, 72, 79, 80, 81, 82, 83, 85, 86, 100, 101 na 102 havikujadiliwa na bunge la seneti na hivyo vinakinzana na Katiba.Kwenye kesi yake, anasema kupitishwa na kuidhinishwa kwa sheria hiyo na Rais Ruto kumeipa serikali idhini ya kuwatoza wananchi ada na ushuru kwa nguvu, jambo analosema ni kinyume cha sheria.Bw Omtatah anaeleza kwamba, wananchi wamebebeshwa mzigo mzito wa kulipa madeni ambayo pesa zenyewe hazikutumika kustawisha nchi hii.Amefafanua kwamba, Rais Ruto ameagiza watumishi wa umma wakatwe ada ya asilimia moja na nukta tano ya mapato yao kuekeza katika miradi ya nyumba.“Hakuna sheria inayomlazimisha mfanyakazi wa umma kujiwekea hazina,” Bw Omtatah anasema katika kesi hiyo aliyowashtaki Spika wa Bunge la Kitaifa Moses Wetang’ula, Waziri wa Fedha na Mwanasheria Mkuu.Seneta huyo amechambua sheria hiyo na kusema, katika kipindi cha miaka saba, kila mtumishi wa umma atakuwa amekatwa Sh420,000.“Sh420,000 haziwezi zikajenga nyumba ya wastani,” anasema kwenye nyaraka za kesi yake.Kwa hivyo anaiomba Mahakama Kuu ishurutishe Serikali kutangaza deni kamili ambalo nchi inadaiwa na mataifa ya kigeni na kwamba likaguliwe.Bw Omtatah anadai serikali imeongezea kiwango cha deni hili kwa Sh3.7 trilioni.“Kiwango cha deni kinachotangazwa kila mara ni Sh8.7 trilioni lakini hesabu kamili haijulikani japo ni kama takriban Sh4.7 trilioni. Wananchi wameongezewa kiwango cha deni kwa zaidi ya Sh3.7 trilioni,” Bw Omtatah akafichua alipozungumza na wanahabari katika Mahakama Kuu ya Milimani.",kitaifa
"MTAMBO wa baler hutumika kushindilia nyasi na hatimaye kuunda vitita vya nyasi.Nyasi hizo maarufu kama hay, ni lishe ambayo inaweza kutumika badala ya nyasi za kawaida hususan kwa wakulima wa ng’ombe wa maziwa, wanaotokea maeneo kame, sehemu ambazo kwa kawaida ni nadra kupata malisho.Aidha mkulima anaweza kusafirisha malisho yake mbali ikizingatiwa kuwa ni mtambo ambao huvuna, kukausha na kupakia nyasi nyanjani sehemu ambazo zina uhaba wa vibarua.Kulingana na Isaiah Berile kutoka Shirika la Mimea na Mifugo Nchini (KALRO), Lanet, anasema mitambo ya baler huwa imegawanyika katika mifumo mbalimbali kulingana na matumizi.Kwanza kuna muundo wa baler ambao unaweza kutenganisha makapi kutoka kwenye lishe ya mifugo ili kupata sehemu ya chakula inayohitajika.“Manufaa yake huwa ni mengi kwa mfano huwasaidia wakulima kupata nafasi ya kutosha inayotumika kuyahifadhi malisho yao,” anasema.Pili, Berile anasema mtambo wenyewe unaweza kutumika kukamua kitu kiowevu kutoka kwenye malisho ili kuwalisha ndama wachanga ambao hawajakomaa na wanahitaji vitamini kama sehemu ya malisho yao.Anasema sehemu hii ya mtambo inafahamika kama- Liquid extraction baler.“Kinyume na aina nyinginezo za mitambo ya shambani ambayo hukata nyasi tu, baler hutumika kukata ngano, pamba au maharagwe ya soya ambayo huchanganywa na molasses,” anasema.Anasema shughuli ya kuvuna na kutengeneza vitita mbalimbali vya malisho inaweza kugeuzwa kuwa kitega uchumi na hivyo basi kutoa fursa nyingi za ajira kwa wanaohusika.“Kutokana na hali ya mabadiliko ya hali ya anga nchini, mkulima anaweza kuvuna nyasi zake kisha akazifunga na kuzihifadhi ili kuziuza msimu wa kiangazi,”anaeleza.Kilimo hiki cha nyasi kinaweza kuendeshwa katika maeneo kame ambayo hushuhudia kiwango kidogo cha mvua, ikizingatiwa kuwa maeneo kame hutoa mazingira mwafaka kwa nyasi kumea.Kulingana na Berile, endapo mkulima atakumbatia matumizi ya mtambo wa baler , hataingia kwenye gharama nyingi za kuandaa shamba kwa sababu nyasi huwa zinapatikana kwa wingi.Uchunguzi unaonyesha kuwa biashara ya hay huwa ni nzuri kwani muuzaji anaweza kutengeneza kati ya Sh400-450 kutoka kwa tita moja msimu wa kiangazi. Isitoshe, anasema kuwa maeneo yenye muundo msingi bora kama barabara nzuri, inaweza kusaidia biashara hiyo kunoga kutokana na wepesi wa shughuli za uchukuzi.",uchumi
"JOSEPH Mwangi, Burton Githaiga na John Karia ni wataalamu wa uhandisi, sheria na mazingira mtawalia ambao walikutanisha bongo zao na kuanza kilimo ila mwanzo wao nusura uwakatishe tamaa kwa jinsi walivyoumizwa na madalali.Kabla ya kukuza malisho ya mifugo kama vile nyasi ya super napier grass, brachiaria na sweet potatoe vines, wataalamu hawa walijihusisha na kilimo cha vitunguu saumu na french beans ila walipata mapato duni wakilaumu kupunjwa na mabroka.Mwangi, Githaiga na Karia ni wakurugenzi wa Kampuni ya Maximum Milk Production Solution Afrika (MMPS), iliyoasisiwa mwaka wa 2019 na sasa wanasambaza malisho ya mifugo kote nchini kwa juhudi zao wenyewe.MMPS inajulikana sana miongoni mwa wakulima kwa sababu imevuma na kuvuna wakulima wapya wa nyasi maalum ya Napier.“Super Napier Grass hunawiri haraka sana na mche mmoja hukupa mashina arubaini huku ekari moja ikisheheni miche 4, 500 wakati wa upanzi,” Mwangi anaeleza.“Uzuri wa nyasi hii ni kuwa mkulima hupalilia mara mbili tu baada ya kupanda na baada ya mavuno hakuna kupalilia sana kwa kuwa homoni za kuwezesha kukua kwa Super Napier hufanya nyasi hii kutoathiriwa na magugu tena,” anaongeza.Mwangi anasifia kilimo hiki akisema hupata mavuno kila baada ya siku 30 hadi 60 kutegemea na hali ya hewa.Shambani humu, Super Napier hukomaa miezi miwili hadi mitatu baada ya kupandwa. “Nyasi hii maarufu Pakchong 1 hustahimili hali tofauti za anga na hakuna sehemu ambapo sijaiuza Kenya.” “Sasa tunauza miche sana ila siku za usoni tunatazamia zaidi kuuza malisho ya mifugo,” asema Mwangi.Ili kufikia soko na kuvumisha mazao yanayokuzwa Thika, Kaunti ya Kiambu na pia Kigumo, Kaunti ya Muranga katika mashamba ya ekari zaidi ya 60, maafisa wasimamizi wamebuni mikakati kabambe ya usambazaji na makuzi.Kila mkurugenzi wa kampuni hii ana majukumu yake ili kutekeleza malengo yao. Karia husaidia kutathmini mazingira bora ya kilimo na kusimamia oparesheni naye Githaiga hujihusisha na masuala ya kisheria na mauzo.“Sisi husambaza bidhaa zetu kwa wateja kote nchini kutumia mashirika ya kusafirisha mizigo,” Githaiga anaambia Akilimali.“Aghalabu tunatangaza kazi yetu kupitia mitandao ya kijamii hasa Facebook. Kwa siku tumeratibu kutuma zaidi ya jumbe 1,000 kutumia wafanyakazi 13 walioajiriwa hapa,” Mwangi anadokeza.Mwanamazingira John Karia, anaeleza kuwa azimio lao kubwa, mbali na kupata tija, ni kuwezesha wakulima wafugaji kuzalisha maziwa na nyama kwa pesa gharama ya chini ili kuimarisha faida wanayopata.Kwa Mujibu wa Karia, kampuni yao huandaa warsha mbalimbali na wakulima nchini ili kuwaelimisha kuhusu nyasi hii maalum kama njia yao ya kukuza mtandao wa soko.Karia anasema kuwa soko lao limepanuka sana ndani ya miaka minne iliyopita huku Mwangi akisema kuwa kulingana na tathmini yao, wamefikia asilimia tatu tu ya soko na wangali na kazi kubwa ya kuliimarisha.",uchumi
"IDADI ya watu ulimwenguni ikikadiriwa kuongezeka kwa kasi ifikapo 2050, ulaji nyama unatarajiwa kuongezeka mara dufu.Ni ongezeko ambalo linapaniwa kujiri na maendeleo hasa katika sekta ya ufugaji.“Ufugaji ni mojawapo ya sekta inayotarajiwa kuimarika pakubwa, wafugaji wazidi kukaza kamba kuwekeza kwa kiwango cha juu,” asema Harry Kimtai, aliyekuwa Katibu katika Wizara ya Mifugo.Kimtai kwa sasa ndiye katibu mpya Wizara ya Afya, kufuatia mageuzi ya majuzi ya Rais William Ruto katika baraza lake la mawaziri yaliyolenga makatibu.Kabla mabadiliko hayo, Akilimali Dijitali ilikuwa imefanya mahojiano ya kipekee na afisa huyo wa ngazi ya juu serikalini ambapo aliarifu kuhusu mianya tele iliyopo katika sekta ya ufugaji.Amekuwa katika Wizara ya Mifugo, tangu serikali ya Rais mstaafu Uhuru Kenyatta.Kulingana na Kimtai, uongezaji nyama thamani ndio mtandao mwingine wenye mapato ya haraka.“Ni mwanya unaoweza kuinua wafugaji na washirika katika mtandao wa ufugaji nchini.”John Njuguna, mfanyabiashara wa nyama Nairobi anaungama kauli ya Katibu huyo akikiri usindikaji nyama (processing) kama wenye wenye mapato chungu nzima.Mwasisi huyo wa Ruai Kikopey Choma Zone katika barabara ya Kangundo, huchoma, kukaanga kwa viungo mbalimbali nyama ikiwemo kuweka dhania, pilipili hoho (zile kali), vitunguu saumu na viazi na anasema hatua hiyo inateka soko lenye ushindani mkuu.Hata ingawa bucha yake huuza nyama mbichi, uongezaji thamani anasisitiza faida yake ni ya kuridhisha.“Kilo moja ya nyama mbichi ni Sh700, na inapoongezwa thamani huchezea zaidi ya Sh900,” aelezea.Mfanyabiashara huyo ameegemea uuzaji wa viungo maalum vya mifugo kama vile shingo, bega, miguu, loin, flank, breaks na shank.Aidha, nyama na mifugo anaojishughulisha nao ni mbuzi, nguruwe, kuku na samaki.Njuguna hutoa nyama zake kutoka kichinjio cha Thika, Kiamaiko na Kiserian.Mfanyabiashara huyo hata hivyo, analalamikia kupata hasara nguvu za umeme zinapopotea.Hajawekeza katika mashine na mitambo ya kisasa kuhifadhi nyama kama vile jokofu.John Njuguna alikuwa miongoni mwa washirika katika mtandao wa nyama nchini waliohudhuria Maonyesho ya Nyama Kenya 2023, katika Ukumbi wa KICC, Nairobi.",uchumi
"DAIICHI Farm Ltd ni kampuni inayojishughulisha na usindikaji (processing) wa nyama za nguruwe katika Kaunti ya Meru.  Kabla kuingilia uongezaji thamani, ilianza kama ‘shamba’ la ufugaji wa nguruwe.“Tuliingilia ufugaji wa nguruwe mwaka wa 2014,” afichua Philip Ndeng’era, mtaalamu wa Habari na Mawasiliano (IT) na Mauzo katika shirika hilo.Huku nguruwe wakiwa kati ya mifugo walioathirika pakubwa kutokana na mfumko wa bei ya chakula, kampuni hiyo 2020 ilipata mwanya mpya kuteka mapato zaidi.Mwaka huo ambao Kenya ilithibitisha kuwa mwenyeji wa janga la Covid-19, ndio ilianza uongezaji thamani nyama za nguruwe.“Homa ya corona ilitufumbua macho, tukatambua mbinu kuteka mapato na faida,” Ndeng’era asema.Malisho ya mifugo ya madukani, bei yake haikamatiki kufuatia gharama ya juu ya malighafi kuyatengeneza.Baadhi ya wafugaji wamelazimika kuasi ufugaji.Kulingana na Ndeng’era, hatua kuingilia mtandao wa uongezaji thamani ilishawishiwa na matamanio ya wateja kupata bidhaa zilizosindikwa (processed products).Tunaunda soseji za kawaida, soseji motomoto na soseji za mwananchi, afisa huyo aelezea.Daiichi Farms Ltd pia ni wataalamu wa viungo na sehemu maalum za nguruwe kama vile miguu, mbavu na loin chops.“Bidhaa za nyama za nguruwe zilizoongezwa thamani zinateka soko lenye ushindani mkuu.”Kando na mapato ya kuridhisha, Ndeng’era anataja nafasi tele za ajira zinazotokana na mtandao huo, kuanzia wafugaji wa nguruwe, wahudumu wa bucha (maarufu kama buchari), wanaounda na kuzalisha soseji.Kwa sasa, Daiichi Farms Ltd ina nguruwe wapatao 1, 500 na pia ina kandarasi na wafugaji wengine ili kuziba gapu ya bidhaa zake sokoni.Kampuni hiyo ilikuwa miongoni mwa wahusika katika uzalishaji nyama nchini walioshiriki Maonyesho ya Nyama Kenya 2023, katika Ukumbi wa KICC, Nairobi.",uchumi
"ELIJA Gakuya alikuwa tu amehitimu na cheti cha Kemia kutoka Chuo Kikuu cha Kenyatta (KU), alipoona tangazo kwenye gazeti kwamba kulikuwa na usajili wa maafisa wa polisi.Bila kupoteza muda, alifika uwanjani siku ya siku na akabahatika kuwa mmoja wa wale waliosajiliwa wajiunge na kikosi cha polisi baada ya kufanyiwa majaribio.“Nilipokuwa mdogo, ndoto yangu kubwa ilikuwa ni kuwa rubani wa ndege za kijeshi, ila sikufanya vyema katika somo la Fizikia. Pengine ndiyo maana nilipopata nafasi hii, nilihisi kwamba nimekaribia ndoto yangu,” anasema Gakuya.Mnamo mwezi Mei 2017, alipewa kazi na akaanza kuhudumu katika kituo cha polisi cha Ngong.Alikuwa akiendelea na kazi na akaona fursa ya kutumia wakati wake wa kupumzika kuendeleza kitu alichopenda kukifaya tangu utotoni.“Nilipokuwa mdogo nilipenda sana kuchora na walimu walivutiwa sana na michoro yangu na hivyo wakawa wananiwajibisha wakati wa kuchora michoro mbalimbali ikiwemo ramani wakati wa somo la Jiografia,” anasema Gakuya.Kipaji kilikuwa na watu wengi wakaanza kuvutiwa sana na wakaanza kununua michoro yake.“Kazi ninayoifanya mara nyingi huchosha sana. Kwa hivyo kila baada ya kazi, mimi huchora kama njia ya kupumzisha akili yangu,” anaongeza.Gakuya anasema kuwa kila anapopata nafasi, huwa anawazungumzia maafisa wenzake kuhusu umuhimu wa kutumia talanta kupumzisha akili na kujiongezea mapato.“Kuna idadi kubwa ya maafisa wa polisi ambao hujitia kitanzi au kudhuru wenzao au familia, sababu kuu huwa msongo wa mawazo ama changamoto za kifedha. Kwa kutumia talanta, tunaweza kupunguza changamoto hii,” anadokeza Gakuya.Kila mchoro una bei yake, ambapo afisa huyu anasema hutegemea ukubwa wake. Kwa ukubwa wa A4 bei ni Sh1,900 halafu Sh2,800 kwa A3, Sh4,500 kwa A2, na Sh7,000 kwa A1. Bei hii ikiwa ni pamoja na fremu.Gakuya anatarajia kubadilisha maisha ya watu kupitia michoro yake.",uchumi
"KUKIDHI mahitaji ya mwanafunzi chuoni sio jambo rahisi kwa mzazi mwenye watoto zaidi ya mmoja.Changamoto kuu huwa ni matumizi mabaya ya hela ambazo mwanafunzi anapokea kutoka kwa mzazi ili kukidhi mahitaji yake ya kila siku.Hata hivyo, jambo hili limerahisishwa na uvumbuzi mpya ambao utawasaidia wanafunzi kutumia kiwango fulani cha pesa kila siku, na wala sio zaidi.Apu hiyo kwa jina “Super Pay” ambayo imetengenezwa na kampuni ya Empower Smart, inatumika na wazazi pamoja na wanafunzi kwa kuhakikisha kuwa inaachilia kiwango fulani cha pesa kila siku.Mzazi akiwa mbali na mwanafunzi anaweza kukiona kiwango cha pesa ambacho mwanafunzi – mwanawe – anatumia kila siku.Mwanzilishi wa kampuni ya Empower Smart Peter Muraya anasema kuwa uvumbuzi huo unatoa suluhisho kwa changamoto ambazo zimekuwa zikiwakumba wazazi.“Kwa kutumia teknolojia hii, hali ya maisha shuleni itakuwa nzuri ikilinganishwa na hapo awali kwani wazazi sasa wataweza kutuma viwango vya pesa wanavyotaka bila hofu ya matumizi mabaya,” akasema Bw Peter Muraya.Kwa kutumia njia hii, anayetuma pesa, ambaye kwa mara nyingi huwa ni mzazi, ana uhuru wa kuweka kiasi ambacho angetaka kimfikie mwanafunzi kila siku.Bw Muraya anaongeza kuwa uvumbuzi huu ulitokana na changamoto alizopitia yeye binafsi alipokuwa akisoma katika chuo kikuu cha Kenyatta.“Sikuwa na nidhamu katika matumizi ya pesa nilizopewa na mzazi , na mara nyingi nilijipata bila chochote ata wakati mwingine kukosa chakula ilhali mzazi wangu alikuwa amenipa pesa,” anasimulia Muraya.Anaongeza kuwa uvumbuzi huo unampa mzazi nafasi kuamua iwapo mtoto atapokea hela kila baada ya siku, wiki au mwezi.",uchumi
"Je, ushawahi kufahamu manufaa ya kuwa mkwasi katika matumizi ya mitandao? Kijana Gesora Mwasi alianza kuvuna hela nzuri akiwa Mwaka wa Kwanza tu chuoni kutokana na utaalamu wake wa kunadi bidhaa na huduma kupita mitandao.Alikuwa ametengeneza ufuasi mkubwa katika ukurasa wa Facebook, wa zaidi ya wachangiaji 20,000.Hata hivyo, aliamua kuuza ukurasa huo muda mfupi baadaye.“Niliuza ukurasa huo kwa Sh10,000 ambazo zilikuwa pesa nyingi sana wakati huo, ikizingatiwa kwamba nilikuwa mwanafunzi,” anasema Gesora.Huo ndio ulikuwa mwanzo wa kufanya biashara mtandaoni kuimarisha mauzo.Akajitosa kwa biashara ya kuwatangazia wenye biashara, wenye kupanga sherehe na matukio ya biashara tofauti tofauti.Alipokamilisha masomo yake katika Chuo Kikuu cha Strathmore, aliamua kuipanua biashara hiyo kwa kiwango kikubwa zaidi.“Wakati huo, nilikuwa na mapato mazuri kutokana na biashara hiyo,” akasema Gesora.Baadaye ya muda mfupi, aliungana na marafiki wawili ili kupanua biashara hiyo, ila haikudumu kwa muda mrefu kutokana na tofauti za maono.Kutokana na akiba aliyokuwa ameweka ya Sh40,000 aliamua kufanya biashara upya tena, ila haikuwa rahisi katika siku za mwanzo.“Mteja wa kwanza aliyenifungulia awamu hii mpya, alikuwa na biashara katika hoteli moja ya kifahari katika eneo la Westlands jijini Nairobi,” akasema Gesora.Hiyo ilifuatiwa na biashara nyingi ambazo zilimpa nafasi ya kujifunza mengi katika sekta hiyo.Kufikia sasa, biashara hiyo ina uwezo wa kuwahudumia wateja zaidi ya 50 kila mwezi, na ina wafanyakazi 250.Gesora anaongeza kuwa anatumai ataweza kuipanua biashara hiyo zaidi.",uchumi
"VIUNGO maalum vya nyama za mifugo, vimethibitisha kuteka masoko yenye ushindani mkuu ndani na nje ya nchi.KenMeat, mojawapo ya kampuni inayouza bidhaa zake ng’ambo inakiri sehemu mbalimbali za nyama zikiongezwa thamani na kupakiwa ni kitega uchumi cha haraka.“Sisi ni ‘wataalamu’ wa mseto wa viungo vya nyama za mifugo, tunazouza nje ya Kenya,” asema Caroline Itotia, Msimamizi Kitengo cha Mauzo na Soko katika kampuni hiyo iliyoko Athi River.Kulingana na afisa huyo, KenMeat ina soko tayari ya bidhaa zake, nchi za Mashariki ya Kati Uarabuni.Soko jingine ni Barani Afrika, hasa nchini Somalia na Sudan.Viungo ambavyo kampuni hiyo imeegemea kwavyo ni pamoja na sirloin chuck, rib, sirloin steak, ram steak, briskets, shanks, flank, leg, breast na shoulder.“Tunahudumu na wafugaji kati ya 800 – 1, 000,” Caroline adokeza.Afisa huyo aidha anafichua kwamba kwa siku huchinja idadi jumla ya mifugo 7, 000, hiyo ikiwa ni kondoo na mbuzi.Wanyama wakubwa, ndio ng’ombe, huchinja kati ya 200 – 300 kwa siku.Caronile anaambia Akilimali Dijitali kwamba, nyama zilizoongezwa thamani zinateka soko bora zaidi.“Tunapoongeza nyama thamani kwa kusindika (processing), mapato ni ya juu kiasi cha kulazimika kuagiza mifugo nje ya nchi kuziba gapu iliyopo.”Bidhaa zilizoongezwa thamani za kampuni hiyo ni pamoja na; soseji, soseji ya Kiafrika – mutura, beef Vienna, burgers na meatballs.“Tuna aina 50 hadi 60 ya bidhaa za nyama zilizosindikwa,” Caroline akafichua wakati wa mahojiano.KenMeat, ilikuwa miongoni mwa kampuni, mashirika na wadauhusika walioshiriki Maonyesho ya Nyama Kenya 2023 yaliyofanyika ukumbi wa KICC, Nairobi.Maonyesho hayo yalikuwa makala ya pili, yaliyoandaliwa na Shirika la Habari la Nation, kwa ushirikiano na Wizara ya Kilimo na Mifugo, na wadauhusika wengine katika mtandao wa uzalishaji nyama.“Tunasambaza bidhaa zilizoongezwa thamani kwa maduka mbalimbali ya kijumla nchini.”Kuziba upungufu wa mifugo, KenMeat ina mpango kuanzisha ranchi za malisho na kualika wafugaji wateja wake.Kulingana na Caroline, ni mradi ambao unatarajiwa kuleta mageuzi katika malengo ya kampuni hiyo kusaidia katika mtandao wa uzalishaji nyama nchini.",uchumi
"SWEDEN, taifa la Nordic lililoko Scandinavian Peninsula Kaskazini mwa Bara Uropa ni mojawapo ya nchi utakayotamani kuishi. Mataifa mengi ulimwenguni yakiendelea kulemewa na athari za mabadiliko ya tabianchi, Sweden haihisi makali hayo.Kila mji au jiji, limezingirwa na msitu shukran za dhati kwa serikali ya nchi hiyo kufuatia sheria za uhifadhi wa mazingira zilizozinduliwa miaka 150 – 200 iliyopita.Upanzi wa miti umekuwa mila ya wananchi, kanuni ikiwa kila mti unaokatwa lazima miwili ipandwe.Ni mikakati ambayo imesaidia Sweden kufikia kiwango cha zaidi ya asilimia 70 ya misitu.Balozi wa Sweden hapa Kenya, Mheshimiwa Caroline Vicini anasema taifa hilo limefanikiwa kuwa na misitu licha ya kustawi kwa sekta ya viwanda inayotegemea miti na mbao kwa kiwango kikuu, kufuatia sheria kali kuhifadhi mazingira.Kando na mila kupanda miti, Caroline anasema ukumbatiaji misitu ya kibiashara umesaidia kuboresha na kuhifadhi mazingira.“Nilikua katika familia ambayo baba alifanya kazi katika sekta ya msitu,” Balozi akumbuka.Kulingana na mwakilishi huyu wa UNEP na UN-HABITAT, misitu ya kibiashara miti ina thamani.Ni uwekezaji wa kudumu ambao umeweka Sweden katika ramani ya nchi zilizostawi kimaendeleo ulimwenguni, Caroline asisitiza.Nyumba nyingi humo zimejengwa kwa miti na mbao iliyoongezwa thamani, yakiwemo majengo ya ghorofa.Taswira ya makazi Sweden ni maridadi na ya kuvutia katikati ya misitu, Balozi Caroline akihimiza Kenya kukumbatia mkondo huo katika ujenzi wa nyumba.“Majengo mengi Kenya na Afrika, yameundwa kwa saruji na vyuma, na si bora kwa mazingira. Ni mojawapo ya kiini cha gesi hatari,” aonya.Akionyesha baadhi ya vitabu vyenye picha za miji Sweden, wakati wa mahojiano ya kipekee na Akilimali katika makazi yake rasmi Nairobi, taswira ya nchi hiyo inaweza kukushawishi kuhamia humo bila kusita.Ikikadiriwa kuwa na idadi ya watu milioni 10 kwa mujibu wa data ya Worldometer la Shirika la Umoja wa Mataifa (UN), miji Sweden imezingirwa na misitu kubwa.Ipo misitu inayomilikiwa na serikali, wananchi, kampuni za kibinafsi katika uwekezaji, Balozi Caroline akifichua makanisa yanamiliki idadi kubwa.Kimsingi, vijana na kina mama wanahusishwa katika mpango kuhifadhi mazingira.Wote wanaomiliki misitu, wamewekeza katika kilimo cha miti ya kibiashara, ambapo inapokomaa inavunwa na kutumika katika ujenzi, uongezaji thamani – kupitia sekta ya viwanda.Ni kutokana na hilo, Sweden imeingia kwenye daftari la mataifa yanayouza miti, mbao na vifaa vilivyoongezwa thamani nje ya nchi hiyo, katika mataifa ya Bara Uropa, Nchi za Kati Uarabuni, Kaskazini Marekani, na zinginezo ulimwenguni ikiwemo Kenya.Mpango na mkondo wa Sweden, unawezekana kuigwa Kenya?Mheshimiwa Caroline, anakiri inawezekana ikizingatiwa kuwa kiwango kikubwa cha ardhi Kenya kimesalia tupu.Karibu asilimia 80 inakadiriwa kuwa jangwa na nusu-jangwa (Asal), na Balozi huyu anasema mikakati maalum na sheria zikiwekwa kuhusu upanzi wa miti yenye thamani kibiashara kuna uwezekano kurejesha hadhi ya maeneo kame.Hatua hiyo, kadhalika itasaidia kukabiliana na kero ya upungufu wa mvua.“Upanzi wa miti hasa misitu iwe ya uwekezaji, utasaidia kuhifadhi mazingira,” asema.Kulingana na Shirika la Huduma za Misitu Nchini (KFS), kiwango cha miti Kenya kimetimu asilimia 12.13, huku kile cha misitu kikipanda kutoka asilimia 5.9 (2018) hadi asilimia 8.83 (2022).“Tumepiga hatua mbele kuhifadhi misitu, japo tusilegeze kamba,” asema Julius Kamau, Mhifadhi Mkuu wa Misitu KFS.Rais mstaafu, Uhuru Kenyatta akiwa mamlakani 2018 alipiga marufuku ukataji miti katika misitu ya umma, akizindua kampeni ya upanzi zaidi.Mwaka uliopita, Rais wa sasa William Ruto aliweka shabaha nyingine kuafikia asilimia 30 kiwango cha miti kufikia 2032.Kupitia afisi yake, Dkt Ruto alizindua mpango maalumu, Special Presidential Forestry and Rangeland Acceleration Program, unaoleta pamoja wahusika kutoka serikalini, sekta za kibinafsi na mashirika yasiyo ya kiserikali (NGO) kuwahi kiwango hicho.Mpango huo aidha unanuwia kukuza miti bilioni 15, chini ya miaka 10 ijayo na Balozi Caroline anahimiza wadau kuwekeza katika misitu ya kibiashara.Unakadiriwa utagharimu kima cha Sh600 bilioni.“Uwe mpango unaojumuisha mavuno ya miti, kila baada ya miaka 15 hadi 20 itumike katika ujenzi na kufanikisha sekta ya viwanda,” ashauri Mwanadiplomasia huyu.",uchumi
"BERNARD Wanjohi Njathi, 34, alikuwa na ndoto ya kuwa daktari lakini alipokosa, aliamua kusomea taaluma ya Usimamizi wa Biashara.“Changamoto kuu katika nchi nyingi barani Afrika ni ukosefu wa rasilimali, jambo ambalo limechangia katika kudidimiza ndoto za wengi,” anasema Wanjohi.Anaongeza kuwa japokuwa wengi wao ni wakulima, ukosefu wa habari muhimu umesababisha wao kuambulia mapato duni.Baada ya kufanya kazi katika sekta ya biashara kwa muda wa miaka 12, Wanjohi alihisi kwamba alikuwa tayari kutumia ujuzi huo kutekeleza kufanya miradi mingine na kufanikisha maono yake.“Nilitaka kutoa suluhisho kwa wafugaji ambao nilishuhudia kuwa walikuwa wakiuza mifugo yao kwa kukosa njia mbadala za kupata pesa za karo, chakula na matibabu,” anaongeza Wanjohi.Pamoja na marafiki zake, walianzisha shirika la Imfuyo Usajili wakiwa na nia ya kufanya utafiti wa changamoto ambazo wafugaji hupitia.Kwa muda wa miaka miwili sasa, shirika hilo limekuwa likifanya kazi pamoja na washikadau mbalimbali katika sekta ya kilimo na ufugaji ili kuwapa wakulima na wafugaji mapato bora kutokana na kuweka data muhimu kuhusu mifugo.Hao ni pamoja na wataalamu katika sekta za biashara, bima na benki.Mnamo mwaka 2022, shirika hilo liliweza kupata tuzo mbili kutokana na kazi wanayoifanya wataalamu hao.“Kwa kutumia teknolojia, pia tumewawezesha wakulima na wafugaji kuweka data muhimu ambazo wanazitumia hata katika kuchukua mikopo ya kujiendeleza,” akasema Wanjohi.",uchumi
"MKULIMA Wangari Kuria anatambulika kwa jina ‘Farmer on Fire’, kutokana na juhudi zake shambani.Wangari pia huwaelimisha wakulima jinsi ya kuongezea mapato kwa kutumia njia bora za ukulima.Katika kazi hiyo anayoienzi, amechapisha vitabu ambavyo huwapa mafunzo watu wanaonuia kujihusisha na ukulima.“Nilizaliwa na kulelewa katika eneo la mashambani katika Kaunti ya Nyandarua, na ukulima ndio ilikuwa shughuli kuu. Hivyo sikuwa na budi kujifunza kazi hiyo muhimu kwa uzalishaji wa chakula,” anasema Wangari.Wangari anaongeza kuwa alipotoka kijini mnamo mwaka 2010 na akujiunga na Chuo Kikuu cha Nairobi, alihitimu na kujipata katika ukingo wa kuajiriwa kama ilivyokuwa desturi wakati huo.“Pia nina cheti cha uzamili katika taaluma ya Usimamizi baada ya kuhitimu na kufuzu katika Chuo Kikuu cha USIU mnamo mwaka 2018,” anaongeza.Anasema alipoajiriwa, kazi yake ilikuwa nzuri lakini miezi michache baadaye, alipoteza kazi hiyo bila kutarajia na alikabiliwa na tatizo la msongo wa mawazo.Baada ya mafikira mengi, yeye pamoja na familia yake waliamua kuhamia katika shamba lao ambalo walikuwa wamelinunua hapo awali katika eneo la Kitengela ili kupunguza mahitaji.Punde tu alipowasili huko, alijipata ana nafasi kubwa katika kipande hicho cha ardhi ambako alianza kukuza mboga.Jirani yake ambaye alikuwa na kipande cha ardhi alichomkubalia kukitumia kukuza mboga zaidi.Alichota maji na kuzimwagilia mboga zile kwani ilikuwa sehemu kame.Alipokuwa akiendelea na ukulima wa mboga, siku moja alialikwa kwenye mafunzo ya ukulima wa uyoga, na hapo ndipo alibadilisha mawazo yake na kuegemea ukulima huo kwa kiwango kikubwa.“Kwa kwaida, mimi huamka saa tano za usiku ambao ni muda bora zaidi wa kuvuna uyoga. Nina wafanyakazi wawili ambao hunisaidia katika kuvuna,” anaeleza.Baadaye, Wangari huelekea sokoni mwendo wa saa tisa mapema asubuhi ambapo huwa anapatana ana wanunuzi wa jumla.Wangari anaongeza kuwa ukulima huo humpa raha zaidi ikilinganishwa na kazi nyingine.Wangari anatumai kuwa ataweza kukamilisha masomo ya kiwango cha uzamifu kwa muda wa miaka sita ijayo.",uchumi
"IKIWA umewahi kusafiri majira ya jioni kutoka Kisii kwenda Nairobi siku yoyote ile, huenda macho yako yalitua kwenye magunia makubwa meupe ambayo yameegeshwa katika maeneo teule kando kando mwa barabara.Ndani ya magunia haya, huwa pamejazwa maparachichi ambayo kwa kawaida itahitaji angalau wanaume wanne waliokula wakashiba ndiposa wanyanyue moja kulipakia kwenye lori.Maparachichi haya ni yale ya kawaida ambayo thamani yake sokoni si kubwa ikilinganishwa na yale ya hass, ambayo yamepata umaarufu mkubwa hasa kwa wakulima wanaofanya kilimo biashara.Baada ya kushuhudia mafadhaiko wanayopitia wakulima wa maparachichi ya kawaida, kundi moja la wafanyabiashara katika mji wa Keroka, wengi wao wazawa wa Mlima Kenya na maeneo ya Ukambani, waliona heri kuanzisha mradi wa kuwakuzia wakulima wa Gusii miche ya maparachichi ya hass ili kufanikisha kilimo biashara katika eneo hilo.Safu ya Akilimali ilizuru kikundi hicho cha Wema Imani Enterprises (WIE) katika nasari yao Bogeche, eneobunge la Nyaribari Masaba kupambanulia wasomaji wetu jinsi wanalenga kuinua jamii kwa kuhakikisha kuwa aina nzuri ya maparachichi ndiyo yanayokuzwa.“Kikundi chetu ni cha watu 15. Wengi wetu hutoka Mlima Kenya ambapo kilimo cha maparachicghi ya hass kimenoga. Tumeona jinsi wakazi wa huko wametajirika kutokana na avocado hizi ilhali huku Kisii, wakulima wengi bado wanang’ang’ana na zile za kienyeji zisizo na manufaa tele,” Eliud Gitonga, meneja msimamizi wa mradi huo wa WIE anasema.Walianza mradi huo miaka miwili iliyopita. Mmoja wa wanachama wao ambaye ni mzawa wa Kisii, alijitolea na kuwapa sehemu ya shamba lake kufanyia uzalishaji wa miparachichi yenye ubora unaohitajika.Mwenyekiti wa kikundi hicho Stephen Thiong’o anaeleza kuwa wao hujizalishia miparachichi ya hass kwa kutumia mbegu za maparachichi ya kiasili ambazo anasema ni mufti katika kuzindua awamu ya kuishia kuwa na miche bora ya Hass.Wao huletewa mbegu hizi na vijana wa mtaani wanaoziokota masokoni na maeneo mengine zinakopatikana. Wanawalipa vijana mtaji fulani kwa kazi yao.Mbegu hizi wanazipanda katika mifuko ya plastiki yenye udongo mzuri wenye rotuba. Baada ya miezi angaa mitatu kulingana mwenyekiti, miparachichi hiyo asili itakuwa imetimiza urefu wa futi mbili hivi.Hatua inayofuata ni kusaka mparachichi wa hass ulio na ubora wa juu na kuvuna matawi wanayotumia kuzalisha ile asili. Matawi hayo kwa kizungu huitwa scions na kwa kuwa wanahitaji yaliyo na ubora mzuri, wao husafi risha scions zao kutoka Mlima Kenya.Wakishafika shambani, wanaangalia kwa makini saizi zinazoweza kuingiana na ile mimea yao ya kienyeji.Wakishachagua scions au badi hizo, wanahitaji nyembe na makaratasi ya plastiki.“Sisi hukata mimea ile ya kienyeji katika kiwango cha urefu wa futi moja na nusu na kisha shina lake kuanzia juu katikati ukielekeza chini ili kuunda nafasi ya kupenyeza badi zile za hass.Tunachonga badi hizo vizuri ili ziingie katika nafasi iliyoundwa katika mmea wa kienyeji.Awamu ya tatu ni kufunga badi kwa karatasi za plastiki ili kuziunganisha na mmea asili ndiposa ishikamane.Baada ya kipindi cha wiki tatu hadi tano, badi hizo ikiwa zilifungwa vizuri zitaanza kuchipuza majani, ishara kwamba zimeanza kunawiri na hapo miparachichi ya hass itapatikana.Tangu kuanza kwa mradi wao, wameuza miparachichi 1,000 ya hass kwa Sh200 kila mmoja.Hii iliwachumia kima cha Sh200, 000 pesa taslimu.. Walipoanza mradi wao, waliwekeza Sh70,000 tu. Kwa sasa wana zaidi ya miparachichi 3000 ya hass ambayo iko tayari shambani.Mingi ya miparachichi yao wanawauzia watu wa karibu hapo na Bi Joyce Orucho ni mmoja wao.“Niliasi ukulima wa majanichai na sasa miparachichi ndiyo tija yangu, miche yangu iko tayari kuzaa. Kwa muda mrefu nimekuwa nikichumia juani lakini hivi karibuni nitakula kivulini,” anasema Bi Orucho.Kulingana na Bw Gitonga, lengo lao ni kuona kwamba wakulima wote wa parachichi Kisii wanakuza aina ya hass ili kuimarisha viwango vya mapato na hatimaye viwango vya maisha katika jamii.",uchumi
"KATIKA shamba la ekari saba na nusu katika eneo la Muani, kilomita tano kutoka Sultan Hamud, ukielekea Kasikeu, mkulima mmoja anachangamkia zaraa ya ukuzaji wa mimea ya aina tofauti.Patrick Mutiso, 46, anayefunza katika Shule ya Upili ya Mutulani, amekuwa akiendeleza ukuzaji wa mimea ya mipapai, nyanya, pilipili mboga, mitikiti na mihindi miongoni mwa mimea mingine.Alianza kutilia maanani shughuli za ukulima wakati wa ugonjwa wa Covid-19.“Nilianza kwa kuikuza mipapai kwa sababu sikuwa na maji lakini jirani yangu alikuwa na maji na akanisaidia ya kunyunyizia. Nilianza kwa kuikuza mipapai 240,” asema Mutiso.Wakati anapoipanda mipapai, huacha nafasi ya mita tatu kutoka kwa mmea mmoja hadi mwingine.Huikuza mipapai aina ya Solo Sunrise anayosema huchukua muda wa miezi sita. Pia hukuza aina nyinge za mipapai.Mutiso, ambaye hutumia mbolea asilia ya mifugo kuikuza mimea yake, anadokeza kwamba alinunua miche katika eneo la Salama kwa Sh70 kila mmoja.Hata hivyo, miche kadhaa iliangamizwa na kiangazi, lakini hakufa moyo.Anasema kuwa, mojawapo ya changamoto anazopitia katika ukuzaji wa mipapai ni wadudu aina ya whiteflies wanaovamia mimea.Ili kuwakabili, hushurutika kunyunyizia dawa.Ndege wanaoyavamia matunda shambani pia ni changamoto, japo si changamoto ya kumpa wasiwasi mwingi.Huyauza matunda yake kwa wateja wanaoenda kununua shambani, hususan marafiki na wateja wengine. Huliuza papai moja kwa kati ya Sh50 na Sh150.“Huwa napenda kuuza moja moja na si kuuza kwa kilo,” asema, akiongeza kuwa, tunda moja linaweza kuwa na kilo moja na nusu.Mbali na mipapai, mkulima huyu huikuza mimea ya nyanya aina ya Big Rock F1, katika sehemu moja ya shamba lake.Pia, Mutiso huikuza mimea ya pilipili mboga katika sehemu nyingine ya shamba hilo. Anasema kwamba wateja wa pilipili mboga hutoka maeneo ya Mlolongo na Nairobi.“Pilipili mboga zina soko. Nilipokuwa nikianza kilo moja ilikuwa ikiuzwa kwa Sh45, lakini imepanda hadi Sh90,” asema.Anafichua kuwa, baada ya 2020 ndipo alipoanza kuikuza mimea ya pilipili mboga, na akagundua kuwa ina faida. Anasema kuwa huchuma kilo 1,000 kwa wiki katika shamba ambalo halifiki ekari mbili.“Pilipili hoho haziathiriki sana na magonjwa. Changamoto kubwa ni wakati wa baridi; kati ya Juni na Julai,” asema, akiongeza kuwa, usafi ni muhimu shambani.Mkulima huyo, pia huikuza mitikiti na anafichua kwamba, wiki chache zilizopita, alivuna tani 30 za matikitimaji ambapo aliwauzia wateja kutoka Nairobi.Kadhalika, anaeleza kuwa alifaulu kuchimba kisima mnamo mwezi Juni ili kupata maji ya kutumia shambani kuikuza mimea.",uchumi
"MATUMIZI ya bayogesi ni njia mojawapo ya vyanzo vya nishati kwa manufaa mbalimbali ya nyumbani.Gesi hii hutengenezwa kutokana na mabaki ya viasilia katika mazingira yasiyokuwepo na oksijeni.Akilimali ilipata fursa ya kutembelea Sams Farm Lanet ambapo tulikumbana na mkulima ambaye amefaidi matumizi ya bayogesi ambayo mara nyingi hutengenezwa kwa kutumia mabaki ya mimea kama vile ya miwa, mikonge na samadi.Gambi Gitonga ni mkazi wa eneo la Kiamunyeki, Lanet katika barabara ya Nakuru kuelekea Olkalou.Kiamunyeki ni sehemu ambayo hupokea mvua ya kadri, jambo ambalo limewasukuma wakazi hapa katika ufugaji wa ng’ombe wa maziwa, nguruwe, mbuzi na kondoo.Katika kipande cha ardhi cha ekari 21, Gitonga ni mfugaji wa ng’ombe 80 wa maziwa, nguruwe 300, vilevile anakuza mahindi na nyasi za mifugo almaarufu kama boma grass.Kulingana na Gitonga, kukuza lishe hufanya gharama ya ufugaji kuwa nafuu, ambapo hununua tu malighafi kama vile canola kuongezea virutubisho kwenye lishe ya mifugo yake.Awali alikuwa akitumia samadi kama mbolea shambani mwake, lakini kadri idadi ya mifugo ilipozidi kuongezeka hali ikageuka na kuwa kero kwake kutokana na harufu kali na uvundo, hususan inayotokana na samadi.Safari yakeMwanzoni mwa 2018 Gitonga akaanza kufanya utafiti na kugundua kwamba inawezekana kuzalisha mbolea, nishati ya kawi safi na gesi (bayogesi).Aliamua kutumia akiba yake kununua mtambo wa kisasa wa bio-digestor ambao una uwezo wa kuendesha shughuli zote za shambani kama vile kuendesha jenereta, mashine ya kukama, na kuwasha majokofu ya kuhifadhi maziwa na nyama shambani.“Niligundua sihitaji tena kukata miti na ninawashauri wakulima wanaofuga nguruwe, ng’ombe na hata punda kukumbatia matumizi ya bayogesi badala ya kutegemea makaa au kulipia stima,” asema.Anasema mara tu baada ya kukusanya samadi kutoka shambani, hubebwa na kuingizwa ndani ya chemba maalum ya bio -digestor.Katika mchanganyiko huo ndoo tatu za maji huongezwa katika kila ndoo ya samadi kisha akachanganya vyema mseto wa maji na samadi na kutengeneza kitu kiowevu ambacho huzalisha mvuke wa gesi.Gesi hii huelekezwa katika sehemu mbalimbali za shamba kupitia paipu ambazo hutokea katika mabomba maalum ya kuhifadhi gesi.Gitonga anasema tangu aanze kujitengenezea gesi amefanikiwa kupunguza gharama ya kulipia stima kutoka Sh40,000 kila mwezi hadi Sh18,000 kila mwezi.“Pili, matumizi ya bayogesi yamekuwa yakinisaidia kupunguza kero ya ukataji miti kiholela ikilinganishwa na zamani wakati ambapo wafanyikazi walikuwa wakitumia kuni kupikia,” asema.Aidha, Gitonga anasema anaweza kupata mbolea safi ambayo hutumika kukuza mahindi na nyasi aina ya boma ambayo hutumika kulisha mifugo.Pia anawashauri wakulima kujifunza mbinu mbalimbali za kuendesha kilimo kwa kuzingatia mfumo wa uzalishaji kawi safi ili kutunza mazingira na kwa wakati huo kukumbatia mifumo ya kupunguza gharama za matumizi shambani.Pili, anawahimiza wakulima kukumbatia teknolojia za kisasa ambazo zitawasaidia kutengeneza faida ya haraka na kuongeza thamani katika kilimo.",uchumi
"WIZARA ya Kilimo imewaruhusu watu wanaotengeneza vyakula vya mifugo kuagiza tani 350,000 za mahindi ya manjano bila kutozwa ushuru wowote kwa muda wa mwaka mmoja ujao, ili kudhibiti bei za juu kwa sasa.Kwenye kikao na Chama cha Watengenezaji Lishe ya Mifugo (Akefema) wiki iliyopita, Waziri wa Kilimo Mithika Linturi alisema kuwa serikali itachukua hatua hiyo ili kukabili uhaba uliopo wa mahindi ya kawaida.“Serikali itaondoa ushuru unaotozwa mahindi ya manjano yanayotumika kama lishe ya mifugo kwa muda wa mwaka mmoja ujao,” akasema Bw Linturi.Agizo hilo linajiri miezi miwili baada ya muda uliokuwa umewekwa kuruhusu uagizaji wa mahindi aina hiyo bila kutozwa ushuru kukamilika.Kama njia ya kutafuta suluhisho la kudumu, Bw Linturi aliwarai watengenezaji hao kuunga mkono mkakati wa kilimo wa upanzi wa bidhaa za kutengeneza vyakula vya mifugo, ili kupunguza gharama wanayotumia kuagiza vyakula hivyo kutoka nchi za nje.Wiki iliyopita, serikali pia ilitangaza kuruhusu uagizaji wa mahindi ya kawaida ili kudhibiti uhaba wa zao hilo nchini.Upungufu wa mahindi hayo nchini umechangia bei ya unga kupanda, licha ya ahadi ya serikali kuipunguza.Wasagaji walioagiza mahindi hayo kati ya Juni na Septemba walilazimika kukaa nayo baada ya kukosa kupata soko.Wasagaji walikuwa wameagiza mahindi hayo kwa matumizi yao binafsi na kuwauzia watengenezaji wa kiwango cha chini ambao hawakuwa na uwezo mkubwa wa kifedha kuyaagiza.Hata hivyo, wasagaji hao walishindwa kuuza mahindi hayo, ikizingatiwa kuwa gunia moja la kilo 90 la mahindi ya manjano lilikuwa likiuzwa kwa Sh5,600 huku gunia moja la mahindi ya kawaida likiuzwa kwa Sh5,300.Mwenyekiti wa Akefema, Bw Joseph Karusi, anasema kuwa bei za zao hilo duniani zimeshuka, hivyo kuna uwezekano watauziwa kwa bei za chini ikilinganishwa na hapo awali.“Bei za mahindi ya manjano zinaimarika. Hivyo, tunatarajia kuyanunua kwa bei nzuri zitakazochangia gharama ya vyakula vya mifugo kupungua kufikia Februari mwaka ujao,” akasema Bw Karuri.",uchumi
"ALIPOJIWA na wazo la kuianzisha kampuni yake, Robert Lang’at hakuwa na fedha za kutosha, na ilibidi aongezewe na marafiki.Isitoshe, hakuwa hata na afisi ya kufanyia shughuli zake, na ikabidi apewe sehemu ndogo na rafiki yake mmoja, karibu na barabara ya Ngong.Alianzisha kampuni inayojulikana kama Mobitech Technologies Limited, inayotoa huduma za arafa kwa wingi kwa wateja kwa bei nafuu.Lang’at aliistawisha kampuni hiyo, hadi wakati huu ambapo ana wafanyakazi watano katika eneo la Westlands, anakoendesha shughuli zake, na huwahudumia zaidi ya wateja 1,000.“Niliianzisha kwa akiba niliyokuwa nayo, pamoja na mchango kutoka kwa marafiki. Nilianza kwa kufanya kazi nikiwa nyumbani, huku nikiwapata wateja kadhaa. Baadaye, nikapata leseni zinazohitajika na kuhamia afisi zetu,” aeleza Lang’at, akiongeza kuwa, walihamia afisi zao za Westlands 2013.Baadaye alianza kupata wateja waliokuwa wakitumwa kwake na wale waliowahi kuzitumia huduma zake na kuridhishwa nazo.“Tulianzisha Mobitech Technologies 2012, hapo ndipo kampuni iliposajiliwa na kuanza kufanya kazi. Tumesajiliwa na CAK. Tunatoa huduma za arafa kupitia kampuni tofauti za mawasiliano kama vile Safaricom na Airtel,” aongeza mjasiriamali huyo.Lang’at, ambaye ni mhandisi wa mawasiliano, alikuwa ameajiriwa hapo awali kubuni apu za simu.Alipokuwa akihudumu, akaona pengo katika utoaji wa huduma za arafa, na nafasi hiyo ikamletea biashara, alipoanzisha kampuni yake.Anafichua kuwa, kampuni yake hushirikiana na kampuni za Safaricom, Airtel na Telkom Kenya, kutoa huduma za arafa kwa wingi kwa bei nafuu.“Tulianza kwa kuwapa wateja huduma bora na kuwaonyesha uhusiano mwema. Tunawatengenezea wateja akaunti na wao ndio huzidhibiti kikamilifu; kwa mfano, hufungua akaunti na kuweka anwani zao na kuwatumia arafa (SMS),” asema.Anadokeza kuwa, wengi wa wateja wao ni taasisi mbalimbali kama vile shule na vyuo.Mbali na shule na vyuo, wao pia hutoa huduma zao kwa vyama vya ushirika, makanisa, watoaji huduma za mitandao, makasino, supamaketi na asasi za serikali kama vile ISK.Aidha, hutoa huduma zao kwa kampuni za kujenga na kuuza nyumba na mashamba, makundi mbalimbali, hospitali pamoja na kampuni za kamari.Ili kutumia huduma zao, mja anafaa kuwa na simu ya kisasa.Hata hivyo, Lang’at anashauri kuwa, ni bora kutumia kompyuta au kipakatalishi.Anawashauri wale ambao wana nia ya kujitosa katika biashara kama hiyo kujiamini na kuwapa wateja wao huduma bora.“Hutoza ada ya Sh0.35 kwa arafa moja kwa mitandao yote. Hatutozi ada za kila mwezi au za usajili. Arafa zetu zilizonunuliwa hazina muda wa kuchina. Hutoza Sh6,800 mara moja kwa jina la kutumia na kwa kila kampuni ya mawasiliano,” asema Lang’at.Mjasiriamali huyo anasema kuwa, wanapania kutoa huduma zao nchini Uganda na Tanzania na hata barani Afrika. Pia, wanapania kueneza huduma zao nje ya Nairobi na kuhudumu katika kaunti nyinginezo nchini.",uchumi
"ANNASTACIA Gakuyu aliacha biashara ya baa mwaka wa 2020 baada ya kuathiriwa na mlipuko wa corona na kuingilia ufugaji wa nguruwe.Alipigwa na msongo wa mawazo kwa kwa kuwa ilikuwa biashara aliyotegemea kwa miaka mingi. Hata hivyo, sasa anahisi ufugaji na kilimo utamsaidia kimaisha kwani anahisi mbele kuna matumaini.Alipata vidokezo vya ufugaji wa nguruwe kwenye mtandao wa YouTube na kushauriwa na wakulima wengine kisha akanunua nguruwe wawili waliokuwa karibu kuzaa kwa Sh60,000.Akilimali inapoingia katika shamba la Grace Farm wadi ya Kahawa West eneobunge la Roysambu, Kaunti ya Nairobi, tunamkuta Gakuyu na wafanyakazi wake watatu wakilisha nguruwe.“Tumemaliza kusafisha mabanda ya nguruwe hawa sasa hivi na ni wakati wa kuwalisha. Biashara hii ilianza kwa neema ndiyo maana naiita Grace Farm. Huu ni mwanzo, mwaka kesho nitakuwa nafuga maelfu ya nguruwe,” Gakuyu anasema.Mama huyu wa watoto wanne anaeleza kuanza biashara hii kulimgharimu angalau Sh100,000 na miaka mitatu baadaye anaendelea kupokea hundi ya Sh400,000 kutoka kwa kampuni ya Farmers Choice kila baada ya miezi miwili.Gakuyu anafuga nguruwe 80 kwenye shamba la robo ekari katikati ya makazi ya watu. Anasema kelele za nguruwe na pengine harufu ya shambani itawasumbua majirani kwa hivyo anapanga kuhama mwaka 2023.“Nina uhusiano mzuri na Benki ya Equity ambapo napanga kupata mkopo kutumia hati ya ardhi na kuendesha ufugaji huu katika shamba la ekari mbili na zaidi. Natazamia kuwa na shamba la nguruwe la kisasa zaidi,” Gakuyu anaarifu.Ili kuhakikisha yuko sokoni kila baada ya mwezi mmoja, Gakuyu huhakikisha ana nguruwe katika hatua tofauti za ukuaji.Kuna wale wachanga wanaonyonya, walioachishwa kunyonya na wale waliotayari kufika sokoni wenye uzani wa takribani kilo 70.“Hunigharimu wastani ya Sh10, 000 kulisha nguruwe na kutunza kutoka udogoni hadi afike umri wa kuwa tayari kuuzwa baada ya miezi sita. Mimi huuza nguruwe kwa Sh21,000,” Gakuyu anaeleza.Kulingana na utafiti wake, aliona wakulima wengi wamechagua nguruwe aina ya Landrace na Large White kuzidisha mapato. Gakuyu anasema yeye hufuga aina hii ya nguruwe kwa sababu wana ubora katika kuzaa na utunzaji wa watoto.Aghalabu mkulima huyu hununua lishe ya nguruwe kutoka kwa kampuni ambayo hununua nguruwe wake wakikomaa. Kadhalika Gakuyu hukuza mboga aina ya spinach na sukuma wiki katika shamba lake ili kulisha nguruwe. Kinyesi na uchafu shambani hutumiwa kuwa mbolea.Gakuyu anaambia Akilimali kuwa anahitaji kuwa makini kudumisha usafi kuendesha zaraa hii. Langoni, utakatishaji unahitajika kuzuia msambao wa magonjwa.Pia anahofu kuhusu magonjwa kwani endapo yatalipuka hasa maradhi ya homa ya nguruwe, yataleta hasara kubwa. Siri yake kubwa anasema ni kuwa na uhusiano mzuri na madaktari wa mifugo na kuchukuwa tahadhari.Japo kufikia sasa Gakuyu hajapitia changamoto vile, anaona kuna haja ya kupanuliwa kwa soko la nguruwe kwa sababu anahisi wafugaji wanaongezeka kila kuchao.Gakuyu atakapopanua shamba lake, ana nia ya kuanza bucha ya nyama ya nguruwe.",uchumi
"MKULIMA ambaye amejikita kwenye kilimo-biashara anaweza kukabili kero ya kupoteza mazao ya shambani kwa kutumia teknolojia sahihi ya kuhifadhi au kupakia.“Kuna faida nyingi za kutumia teknolojia kuanzia hatua ya upanzi, usindikaji na usimamizi mzuri wa mazao wakati kwa kutoa hesabu kupitia kumbukumbu za shambani na hivyo basi matokeo yake ni kutengeneza faida,” anasema Judith Mugure kutoka eneo la Kinoo, Kaunti ya Kiambu.Kulingana na Mugure mchakato muhimu katika sekta ya kilimo biashara, ambao umekuwa ukiwalemea wakulima wengi ni hatua ya kuhifadhi au kupakia mazao, kwani baadhi yao bado wanatumia nyenzo za kiasili kutunza lishe yao kama vile kukaushia juani.Kwa upande mwingine, anasema kupakia na kupakua kwa njia isiyokuwa sahihi inaweza kufanya mazao kupotea kwa kuchubuka, kukauka, kupasuka , kubonyea na hata kumwagika.Pili, anasema kuhifadhi mazao kama vile mboga katika hali ya hewa ya kawaida ni jambo gumu sana kwa sababu njia hiyo huchangia mazao mengi kuharibika.Anasema uvmbuzi wa teknolojia ya kisasa kupitia mtambo wa nitrogen machine mkulima anaweza kupakia mazao yake, kupitia mtindo unaofahamika kama smart packaging ili chakula kiweze kudumisha ubora wa hali ya juu kwa muda mrefu.“Hatua ya kutumia mfumo sahihi wa kupakia nafaka, mboga au matunda huwahakikishia wateja lishe salama kwa matumizi ,” anasema Mugure.Aidha, huu ni mtambo unaotumiwa na wauzaji chakula wanaolenga masoko ya nje kama vile Uchina na Marekani, ambapo kigezo cha uzingatifu hupewa kipaumbele.Anasema mtambo kwa jina nitrogen machine hutoa mazingira yaliyoratibiwa ili kuzuia ukuaji wa vimelea ambavyo kwa kawaida huwa ndio chanzo cha kuharibu chakula au vinywaji.Anaeleza kuwa ni mfumo ambao huleta utunzaji wa mazingira, kwani mifuko inayotumika kuhifadhi chakula inaweza kutumika tena.Baadhi ya mazao ambayo yanafaa kupakiwa vyema kabla ya kusafirishwa ni aina mbalimbali ya mizizi, mbegu, viazi vitamu, uyoga, maziwa asali na viazi vikuu .Kwa mfano, uyoga ni zao linaloota katika sehemu yoyote ile, msimu wa mvua nyingi na wataalam wanasema maeneo yenye mboji.Mtaalam wa kilimo cha uyoga, Alice Wamboi kutoka kijiji cha Karuga Kaunti ya Kiambu, anasema uyoga huhifadhi kiwango kikubwa cha maji, hivyo basi huharibika haraka baada ya kuvuna.Anasema kupitia teknolojia ya utayarishaji, usindikaji kupakia na kupakua uyoga inaweza kuwafaa wakulima wa zao hili kuhifadhi bidhaa za uyoga kwa muda mrefu",uchumi
"MAJANICHAI kutoka Rwanda yanaendelea kununuliwa kwa bei ya juu katika soko la kuuzia mazao la Mombasa, ikilinganishwa na zao hilo kutoka mataifa mengine kama Kenya.Wanunuzi wengi wanasifia majanichai hayo kuwa yenye ubora wa kiwango cha juu, ikilinganishwa na yale yanayozalishwa katika maeneo mengine ukanda wa Afrika Mashariki.Kulingana na takwimu za mauzo kutoka soko hilo, kilo moja ya majanichai ya Rwanda yananunuliwa kwa Sh326, ikilinganishwa na kiwango sawa kutoka Kenya, kinachouzwa kwa Sh292.Katika nchi za Tanzania na Uganda, majanichai hayo yanauzwa kwa Sh174 na Sh165 mtawalia.Bei za majanichai kutoka Rwanda zimekuwa zikiongoza katika soko hilo kwa muda mrefu ikilinganishwa na aina nyingine, yakisifiwa kwa ubora wa kipekee.Ni hali ambayo imekuwa ikiizalishia Rwanda pato kubwa kinyume na mataifa mengine.“Majanichai ya Rwanda huwa yana ladha ya kipekee ambayo huwavutia sana watumiaji wake. Hilo ndilo limeyafanya kuendelea kuongoza kwenye mauzo yake sokoni,” akasema dalali mmoja kwenye soko hilo.Kiwastani, majanichai yaliuzwa kwa Sh277 kwa kilo moja wiki iliyopita, kiwango ambacho ni ongezeko la Sh3 (yalinunuliwa kwa Sh274 wiki liyotangulia).Majanichai hayo yanajumuisha yale yanayozalishwa na wakulima wadogo wadogo nchini, mashirika ya kimataifa na mataifa mengine matano ya ukanda wa Afrika Mashariki.Nchi hizo zote huuza majanichai yao kupitia soko la Mombasa.Majanichai hayo huuzwa kwanza katika soko hilo kupitia Chama cha Wauzaji Majanichai cha Afrika Mashariki (EATTA) kabla ya kusafirishwa nje ya nchi ili kuuzwa ng’ambo.“Ijapokuwa Kenya inazidi Rwanda pakubwa kutokana na kiwango cha majanichai inayozalisha, ni hali inayofaa kuwafungua macho wadau nchini kuwa, si vigumu Kenya kupitwa na taifa jingine kwenye uzalishaji iikiwa watakosa kuweka mikakati ifaayo,” asema mwanauchumi, Bw Tony Watima.",uchumi
"TAKA huleta karaha mno, hususan zinapotapakaa na kusambaa kila mahali. Hata hivyo, kwa Joyce Waithira, taka zenyewe ni mali safi; huzigeuza kuwa mbolea asilia na kuwauzia wateja.Waithira ni mwasisi wa kampuni inayojulikana kama EcoRich Solutions, ambayo hukusanya taka na kuzigeuza kuwa mbolea asilia. Kampuni hiyo, iliyoanzishwa 2020, iko katika eneo la Kahawa, na hukusanya taka katika maeneo ya Nairobi na Kiambu.Anadokeza kwamba aliianzisha kampuni hiyo kwa kuutumia wa Sh6,000, na imemwezesha kupokea tuzo mbalimbali.“Nilianzisha EcoRich 2020 ili kupunguza mzigo wa taka mijini, hasa katika makao yasiyo rasmi,” asema Waithira, akiongeza kuwa, wazo la kuianzisha kampuni yenyewe lilimjia miaka minne iliyopita.Anaeleza kwamba, ubunifu huo ulimjia baada ya kugundua kuwa kulikuwa na taka nyingi zilizokuwa zikitapakaa kila mahali.Anasema kuwa, kwa kukusanya taka ambazo baadaye hugeuzwa kuwa mbolea, kampuni hiyo imesaidia kupunguza taka zinazotapakaa, na hivyo kusaidia kupunguza maradhi yanayohusishwa na uchafu, mathalani malaria na kipindupindu.Wao hutengeneza mapipa ya kuweka taka na kuwapa watu ili wawe wakiweka taka, hususan za vyakula. Mapipa hayo huzifanya taka kuoza na kugeuza kuwa mbolea.Baada ya siku kadhaa, wao hukusanya mapipa yaliyo na taka na baada ya taka zenyewe kugeuzwa kuwa mbolea asilia, huuzwa kwa wakulima kupitia kwa watu wanaofanya biashara ya kuuza pembejeo za kilimo.Mapipa hayo hutolewa bila malipo kwa watu.“Zaidi ya familia 550 hutumia mapipa ya kuweka taka katika maeneo ya Nairobi na Kiambu. Tunanuia kufanya kazi na familia 1,200 ifikapo mwishoni mwa mwaka huu na kuongeza mbolea tunazozalisha kwa asilimia 30. Hili litatuwezesha kuwafikia wakulima zaidi ya 1,400 mwishoni mwa mwaka,” asema.Wao hutoa huduma zao katika mitaa ya mabanda kama vile Kibera, ambapo taka nyingi hutupwa mitaroni na katika mabomba ya majitaka.Bidhaa zao zinajulikana kwa jina EcoRich Organic Fertilizer na huuzwa kwa Sh2,500 kwa gunia la kilo 50.“Sisi wenye huwahamasisha watu vijijini kuhusu umuhimu wa mbolea hiyo, na kuwapa mafunzo kuhusu umuhimu wa kutumia mbolea asilia,” asema Waithira, ambaye ana umri wa miaka 29.“Asilimia 95 ya wakulima hawajawahi kutumia mbolea asilia; hivyo basi, hawajui umuhimu wa mbolea asilia, kwa hivyo tunawafunza kwanza kabla hatujawauzia,” aongeza.Anasema kuwa, kwa sababu ya idadi ya watu inayoendelea kupanda, utupaji taka hobelahobela umekithiri, na ni muhimu watu wapewe mapipa ya kuziweka.Ametuzwa tuzo ya Women in Agribusiness Award, tuzo zinazotolewa kwa wale wanaotumia ubunifu kutunza mazingira na kuimarisha zaraa.“Kampuni yetu ni ya kwanza nchini kuwa na ubunifu wa kugeuza taka za chakula kuwa bidhaa iliyo na manufaa,” asema.Waithira anaongeza kuwa, kwa sababu ya watu wengi wanaoendelea kufurika katika maeneo ya miji nchini, utupaji taka unazidi kuongezeka kila siku, na hivyo kugeuza taka kuwa bidhaa muhimu, ni njia moja ya kuhifadhi maliasili, kupunguza utumiaji wa kawi, na kupunguza athari zinazosababishwa na mabadiliko ya hali ya anga.“Mipango yetu ya siku za usoni ni kuhakikisha kwamba hakuna marundo ya taka mijini, na kwamba taka zinageuzwa kuwa mbolea zitakazowasaidia wakulima kuongeza mazao yao maradufu. Tunatazamia pkusambaza mbolea kote nchini,” afichua.Mbali na tuzo ya Women in Agribusiness Award, aliyotuzwa, Waithira pia ametuzwa tuzo ya Diar Awards 2021.",uchumi
"DAWIN Orina amekuwa akitengeneza matofali kwa muda wa mwongo mmoja na nusu sasa. Yeye ni Kamishna Msaidizi wa Kaunti Ndogo ya Nyakach, Kisumu.“Nilianza kutengeneza matofali 2007, baada ya vita vilivyotokea baada ya uchaguzi. Nilijifunza kutoka kwa wazazi wangu waliokuwa wakiyatengeneza, japo kwa kiasi kidogo ikilinganishwa na wakati huu,” asema Orina, mwenye umri wa miaka 29.Anafichua kuwa alianzisha shughuli hiyo kwa kuutumia mtaji usiopita Sh10,000. Anaongeza kwamba, alikuwa akiyatengeneza matofali baada ya kutoka shuleni na nyakati za wikendi.Orina, ambaye amekuwa akiendeleza shughuli hiyo katika eneo la Cherangany, Kaunti ya Trans Nzoia, ana wafanyakazi watatu wa kudumu na saba wanaomsaidia katika shughuli hiyo, wakati kazi inapokuwa kubwa.“Ninapokuwa kazini, huwasiliana na mfanyakazi wangu mmoja mwaminifu. Wakati mwingine huenda nyumbani ili kuangalia jinsi shughuli inavyoendelea,” asema.Orina, ambaye huutumia udongo wa mfinyanzi kuyatengeneza matofali, anasema kuwa, ana wateja wengi anaowauzia, na wakati mwingine huwauzia wakandarasi.Huyauza kwa bei kati ya Sh8 na Sh15 kila moja, kwa kutegemea saizi, na wateja wenyewe. Hupata malighafi kutoka kwa wenyeji wa eneo hilo.Hata hivyo, anasema kuwa kuna changamoto kadha wa kadha ambazo amezipitia katika shughuli hiyo.Miongoni mwa ndaro hizo ni pamoja na ukosefu wa hela za kutosha za kuendeleza shughuli hiyo. Aidha, ukosefu wa wafanyakazi wa kutosha na malighafi, ni ndaro nyingine anayosema amepitia. Isitoshe, mfumukobei huathiri biashara yake.“Nina wateja wengi, ndiposa huwa yanatakikana kwa wingi katika miezi ya Aprili na Desemba,” afichua Orina.Anadokeza kwamba, matofali yanayotengenezwa kwa udongo wa mfinyanzi ni bora ikilinganishwa na mawe kwa sababu mawe huuzwa kwa bei ghali.Yeye huyatengeneza matofali yaliyo na vipimo tofauti tofauti kuambatana na matakwa ya wateja wake. Hata hivyo, yaliyo na ukubwa wa sentimita 8 kwa 4 kwa 6, ndiyo yanayoagizwa sana na wateja.“Ninawasihi watu wajitose katika biashara hii, hususan wale ambao hawana kazi. Nimefanya mengi kupitia kwa biashara hii. Pia, si lazima waende kusomea shughuli hii ili kuanza kuifanya,” ashauri Orina, ambaye kwa sasa ana matofali zaidi ya 20,000 yaliyo tayari kuuzwa.“Sijawahi kuwa na nia ya kuacha shughuli hii, lakini nina nia ya kununua mashine ya kisasa, ili kupanua biashara na kutengeneza nafasi za ajira kwa vijana wenzangu,” asema.",uchumi
"KIJIJI cha Mugoya, kilomita tano kutoka mji wa Embu, Akilimali inakutana na Martin Gathungu akihudumia mbwa wake.Boma lake lenye ukubwa robo ekari, licha ya kuwa na ua wa nyaya, Gathungu anaridhia wanyama hao kudumisha usalama.“Mgeni anapotutembelea, lazima niwafungie,” asema.Anafunga kwa nyororo jibwa linaloonekana kuwa na ukali, likibweka mfululizo. Gathungu analisifia kuwa jasiri, kakamavu na rafiki unapozoeana nalo, hulka muhimu katika ulinzi.Kizimbani, mbwa mwingine anahisi uwepo wa mgeni na kutuma onyo.“Huyu naye ni Rottweiler, ambaye ni bora kuimarisha usalama,” aelezea.Ufugaji mbwa, ni biashara aliyoanzisha ugonjwa wa Covid-19 ulipoingia nchini mwaka 2020.Alikuwa katika sekta ya uchukuzi, ambayo ilisambaratika kufuatia mikakati na sheria zilizowekwa kuzuia msambao wa virusi vya corona.Akiwa amewekeza kwenye sekta hiyo kwa muda wa miaka kumi, alikuwa amemiliki matatu tatu. Zilihudumu kati ya Tharaka Nithi, Embu na Nairobi.“Gari lililokuwa likiniingizia Sh5,000 kwa siku, mapato yalishuka hadi baina ya Sh500 – 1,000, madereva nyakati nyingine wakikosa kuingia kazini,” akumbuka, akilalamikia ugumu wa biashara hiyo kipindi cha corona.Gathungu anasimulia kwamba hakuwa na budi ila kuyaegesha, kwa kile anataja kama “kuanza kula akiba yake kuyaweka mafuta au yanapoharibika”.Ni baba wa watoto wawili, na anasema tangu utotoni mwake aliridhishwa na majibwa ya askari.Kuafikia hamu yake, miezi kadha aliyoegesha matatu aliamua kujaribu ufugaji.“Nilifanya utafiti mitandaoni, nikaanza na aina ya German shepherd,” adokeza.Mtaji Aidha, alinunua mbwa wa kike na kiume wote wakimgharimu Sh60,000. Hali kadhalika, alifanya ujenzi wa makazi.Anaelezea kwamba walijifungua vilebu watatu, kila mmoja akiuza Sh20,000.“Awamu ya pili, nilifuga Rottweiler ambapo nilinunua mmoja wa kike Sh80,000,” asema.Huduma za kujamiisha alikodi kutoka kwa mzalishaji mwenza, na mwaka mmoja baadaye alijifungua watoto 14.Kila mmoja, kulingana na Gathungu alimuingizia Sh30,000.Miaka miwili baadaye, amegeuka kuwa mfugaji hodari na zaidi ya yote mzalishaji vilebu; biashara anayosisitiza hajutii kamwe kuingilia.Ana makazi mawili, kila moja likiwa na ukubwa wa futi 10 kwa 10. Wakati wa mahojiano na mjasirimali huyu, alikuwa na jumla ya German shepherd 17 ambapo 10 wakiwa waliokomaa na waliosalia ni wadogo.Rottweiler alikuwa na mmoja, aina ya maltese majuzi akijifungua vilebu wanne.“Biashara yangu ni ya kujamiisha na kuzalisha. Wanapofikisha miezi miwili au mitatu, ninawauzia wafugaji kwa minajili ya ulinzi na wengine ‘vipenzi’,” akasema.Mbwa mdogo aliyesajiliwa chini ya East Africa Kennel Club huuza zaidi ya Sh60,000, huku ambaye hajaandikishwa Sh30,000.Mbwa huzaa siku 58 – 68 baada ya kujamiishwa, Gathungu, 37, akisema wake hujifungua kati ya vilebu 3 – 14.Magonjwa sugu kwa mbwa ni Homa ya Matumbo ya Salmonella na virusi vya Parvo.Wataalamu wanaonya kuhusu Parvo kwa vilebu walio chini ya miezi sita, hasa ikiwa mama mzazi hakuwa amechanjwa.“Ni muhimu kuwapa mbwa chanjo ya DHLP kila mwaka,” ashauri Dkt Peter Akunda, mtaalamu wa mbwa.Pia ipo haja ya kukabili kupe na viroboto.",uchumi
"MWANASAYANSI na Mtafiti kutoka Chuo Kikuu cha Kenyatta (KU) amewataka wakulima kupuuzilia mbali madai ya wakosoaji wa mifumo ya Bayoteknolojia katika kuzalisha chakula.Prof Oduor ambaye ni Mhadhiri wa Kitengo cha Biolojia ya Molekuli, amesema habari zinazoenezwa na wanaopinga Bayoteknolojia ni potovu na zisizo na msingi wowote Kisayansi.Kwenye mahojiano ya kipekee na Taifa Leo, mtafiti huyo amesema uhaba wa chakula unaokumba Bara Afrika utaangaziwa endapo sekta ya kilimo itakumbatia mifumo na bunifu kufanya kilimo endelevu.Baadhi ya wanaharakati wamekuwa wakitilia shaka mifumo ya Bioteknolojia, hasa ukuzaji wa mimea iliyoboreshwa jeni (GMO).“Tuipe nafasi mifumo ya bioteknolojia, inaweza ikatatua changamoto za uhaba wa chakula,” Prof Oduor akasema.Mtaalamu huyo mwenye msingi wa Uhandisi wa Jeni, Utafiti wa Dawa na Uchunguzi wa Masuala ya Kisayansi alisema kuafikia mifumo endelevu ya chakula Afrika haina budi ila kutathmini mikondo yake kuangazia uzalishaji.Upembe wa Afrika, unaojumuish Kenya, Somalia na Ethiopia umeathirika pakubwa kutokana na janga la ukame.Mabadiliko ya tabianchi yanazidi kuonyesha makali, licha ya Afrika kukadiriwa kuchangia asilimia 4 pekee ya gesi hatari ambazo zinaharibu mazingira.Kukwepa athari hizo, wakulima wanahimizwa kukumbatia mifumo ya bioteknolojia na mimea iliyoboreshwa kiasi cha kuhimili kiangazi, ukame, wadudu na magonjwa.Prof Oduor anasema kabla ya mifumo na bidhaa za GMO kuidhinishwa, huwa zimepitia utafiti na uchunguzi wa kina Kisayansi.“Hupitia tafiti za kina na majaribio kwenye maabara,” akasisitiza.Mdahalo wa GMO hata hivyo umezua hisia tofauti, hasa miongoni mwa viongozi na wanasiasa.Mwezi Novemba, Mahakama Kuu ilisimamisha kwa muada uagizaji chakula cha GMO kutoka nje hadi pale kesi iliyowasilishwa itakapoamuliwa.Rais William Ruto aliondoa amri ya uagizaji bidhaa hizo iliyowekwa mwaka wa 2012.“Tuna uwezo na vifaa vya kutosha kupiga msasa mifumo ya bioteknolojia na bidhaa zake.“Isitoshe, ukaguzi ni zoezi la muda mfupi kwenye maabara,” Prof Oduor akaelezea.Kupitia Sheria ya Bunge 2019, Mamlaka ya Kitaifa ya Usalama wa Bidhaa ilizinduliwa.“Chini ya muda wa miaka 10 ambayo bidhaa za GMO zilikuwa zimepigwa marufuku, visa vya Saratani vimekuwa vikiripotiwa. Kwa nini bidhaa zilizoboreshwa jeni zinakosolewa ilhali tuna mamlaka kubaini usalama wake?” akataka kujua mhadhiri huyo.",uchumi
"CHINI ya kipindi cha muda wa miaka mitatu mfululizo, wafugaji nchini wamekuwa wakipitia hali ngumu kutokana na gharama ya juu ya malisho.Ni hali ambayo imechochea biashara ya ufugaji kuwa ngumu, baadhi wakilazimika kupunguza kiwango cha mifugo na wengine kusitisha biashara.Chakula cha mifugo kinazidi kuwa ghali, licha ya serikali kuahidi kuangazia mfumko wa bei.Kulingana na Muungano wa Viwanda vya Kutengeneza Malisho ya Mifugo Nchini (Akefema), kuendelea kukosekana kwa malighafi ndio chanzo cha gharama kuwa ghali.Kenya huagiza kutoka nje zaidi ya asilimia 80 ya malighafi ya chakula cha mifugo.Mary Njeri ambaye ni mfugaji wa ng’ombe wa maziwa, hata hivyo amevumbua aina ya nyasi mpya inayomuondolewa kero ya bei.Akiwa mfugaji eneo la Tetu, Kaunti ya Nyeri, Njeri anasema tangu aanze kukuza Pakchong 1 Super Napier amekwepa changamoto zinazozingira wakulima wenza.  Ikiwa na asili ya Thailand, nyasi hiyo imetokana na kujamiishwa kwa mabingobingo ya kawaida (napier) na mtama wa lulu (pearl millet).“Ina asilimia 18 ya madini ya Protini, kiwango ambacho ni cha juu zaidi kikilinganishwa na vyakula vingine vya mifugo,” Njeri adokeza.Awali, mama huyu alikuwa na jumla ya ng’ombe wanne ila alilazimika kuwapunguza 2020 hadi wawili kwa kile anataja kama “kulemewa na gharama ya malisho”.Aligundua kuhusu Pakchong 1 Super Napier mwaka uliopita, kupitia maonyesho ya kilimo Eldoret, ASK.“Nilikuwa nikitumia wastani wa Sh880 kila siku kugharamia chakula, bei ambayo imepungua hadi Sh150 kwa ajili ya nyasi hii mpya,” aelezea.Aidha, anaikuza kwenye ekari moja.“Huvuna baada ya miezi miwili na nusu ya upanzi, kisha ninaipa ng’ombe.”Kando na kuwapa nyasi mbichi zilizokatwakatwa vipande, pia huunda hay na silage.Hupiga jeki malisho kwa virutubisho faafu, Njeri akisema kiwango cha uzalishaji maziwa kimeongezeka kutoka lita 8 hadi 20 kwa siku.Hali kadhalika, mfugaji huyu huuzia wakulima wenzake kwa minajili ya kuzalisha.Kabla kupandwa, mbegu zake (matawi) zinapaswa kutibiwa na HB-101 Plant Vitalizer. Njeri aidha alikuwa miongoni mwa wawekezaji katika sekta ya kilimo na ufugaji waliohudhuria Maonyesho ya Kimataifa ya Kibiashara na Kilimo Nairobi (ASK), mwaka huu 2022.",uchumi
"KATIKA masomo yake ya shule ya upili, Bryan Chesoli alitambulika kama mwanafunzi wa kiwango cha kawaida tu.Jambo hili lilimfanya ahisi kama kwamba hatoshi mboga kwa kila jambo analolifanya.Kwa kuhisi hivi, Chesoli alikuwa na hofu sana na aliogopa hata kwenda kwa mahojiano ya kazi kwani gredi zake hazikuvutia.“Sikuwa mmoja wa wanafunzi waliofanya vizuri darasani na hapo nilipojiunga na chuo kikuu mnamo mwaka 2012, nilifanya uamuzi wa kutafuta ubora wangu,” anaambia safu hii.Alijiunga na shirika la International Association of Students in Economics and Business (AIESEC), ambalo lilimsaidia pakubwa akaanza kujuana na watu wengi zaidi waliokuwa na maono sawa na yake.Shirika hilo lilimpa nafasi ya kufanya kazi ya kujitolea katika mitaa ya mabanda.Alipokuwa katika kazi hio katika eneo la Mukuru, aliweza kukabiliana na janga ukosefu wa ajira kwa vijana.“Changamoto hii ilinipa nafasi ya kuanzisha mradi wa kuwaunganisha vijana wafanyibiashara ambao walikuwa na uzoefu, ili kuwwafunza jinsi ya kufanya biashara na kujitegemea,” akasema Chesoli.Katika mwaka wa 2014, alipokuwa na umri wa miaka 19, alianzisha shirika aliloliita Youth Lite, na lengo lake lilikuwa ni kukabiliana na kero ya ukosefu wa ajira.Kwa sababu ya kukosa mtaji katika siku za awali, Chesoli aliandaa mikutano na wanafunzi katika kanisa la Nairobi Baptist Church.“Tulipokuwa tukianza, watu wengi walidhani kuwa tulikuwa tukiwapa wanafunzi mafunzo kazini (internship), ila nia yetu ilikuwa ni kuwapa wanafunzi nafasi na fursa ya kubadilishana mawazo na waajiri katika sekta mbali mbali,” anaongeza.Wanafunzi ambao katika mazingira ya kawaida hawawezi kuonyesha uwezo na ushindani wao katika sekta mbalimbali kutokana na changamoto mbalimbali, hupewa nafasi ya kuajiriwa na kampuni ambazo hupewa nafasi kuwachagua.Wanafunzi ambao wamejiunga na shirika hili hulipa Sh200 kila mwaka.",uchumi
"URAFIKI wa Seif Waziri, 25, na Paul Rugendo, 23, ulianza mwaka wa 2017 wakiwa chuoni na umekua hadi wakaanza kufanya ushirikiano wa kibiashara.Wawili hao ni waanzilishi wa Siha Organic Grocery Stores, duka la rejareja la mtandaoni ambalo huuzia wateja chakula cha bei nafuu na chenye tija kwa afya.Kuingia kwenye biashara ilikuwa rahisi. Walipokuwa wakiendeleza elimu yao ya digrii katika Chuo Kikuu cha Egerton, waligundua kuwa kulikuwa na uwezekano wa biashara kwa mazao mjini Nakuru. Kulikuwa na wafanyabiashara wachache ambao wangeweza kuthibitisha kwa kuridhisha ili kutoa hakikisho kuhusu usalama wa chakula kwa wateja.Ilisaidia pia kwamba Paul alikuwa na shauku ya kilimo na Seif alikuwa mpenda mazoezi ya mwili. Kuanzisha biashara inayojumuisha kilimo na lishe, kwa hivyo ilikua lengo lao. Na kwa hivyo mnamo 2020, walianzisha biashara hiyo.Wakiwa na mtaji wa Sh1 milioni, walitafuta shamba huko Nyeri, kufungua wavuti wa biashara kupata wateja wa mtandaoni na kufungua duka.“Tumejitolea pia kutoa ushauri maalum wa lishe kwa watumiaji wetu kutoka kwa mama wajawazito na wanaonyonyesha hadi watu wanaopambana na magonjwa ya mtindo wa maisha,” anasema Paul.Japo vyakula salama huchukuliwa kuwa ghali, Siha Organics imeanzisha gharama ya chini ya uzalishaji, gharama ya chini ya usambazaji na mbinu ya soko kubwa ili kusaidia kudumisha bei ya kiwango cha chini.Wateja wakuu wa Siha Organics ni kaya za kipato cha kati ambao hufikia bidhaa zao kwa kuagiza mtandaoni kwenye tovuti yao au kupitia simu. Pia wanatoa huduma zao kwenye mikahawa na vibanda.“Tuna vifurushi vinne vya thamani ambavyo vinajumuisha matunda na mboga tofauti. Vifurushi hivyo bei yake ni kuanzia Sh500 hadi Sh2,000. Wateja huweka agizo lao kupitia tovuti yetu, huendelea kulipa na kuingiza maelezo ya bili na maagizo yao yanawasilishwa mlangoni mwao kwa ada.”Biashara imekuwa nzuri, kiasi kwamba wanapata Sh25,000 kwa wastani wa faida ya kila mwezi.Wana wafanyikazi watatu wa kudumu na vibarua watano wa kawaida wa shambani.Wateja wao wana aina nyingi za matunda na mboga karibu 35 ambazo wanaweza kupata kutoka kwa duka.Wawili hao wanaashiria kuanzisha maduka zaidi katika jiji la Nakuru na kote nchini. Pia wanalenga kuongeza uwezo wao wa uzalishaji.“Gharama ya jumla ya chakula imekuwa ikiongezeka. Kaya nyingi haziwezi kumudu kula chakula bora. Tunalenga kutatua tatizo hili na tayari bei zetu ndizo zinazoshindana zaidi sokoni.”Kupata mazao kwa bei nafuu na kuthibitishwa kutoka kwa wakulima wadogo imekuwa miongoni mwa changamoto zao kuu.“Usafirishaji wa mazao kutoka mashambani hadi dukani pia umeonekana kuwa changamoto kubwa, hivyo kuongeza gharama za uendeshaji wa biashara hii yetu,” anasema Paul.",uchumi
"[email protected]UFUGAJI wa sungura nchini Kenya unaendelea kuimarika kila siku.Siku hizi sungura hufugwa si tu kama wanyama wa kufurahia kuwaona nyumbani au kwa ajili ya nyama pekee, lakini pia kwa sababu wana umuhimu mwingine.Bila shaka unafahamu kwamba sungura ni watoaji wa mbolea ya bei nafuu na ya gharama nafuu. Mkojo wao unaweza ukachukuliwa kama ni taka, lakini kwa James Kibuku,50, anapata ajira kutoka kwa sungura wake.Kibuku hupata faida ya kila mwezi ya zaidi ya Sh100,000 kutokana na mkojo wa sungura. Vile vile hujiongezea faida kwa kuuza nyama ya sungura na kinyesi chake kama mbolea.Yeye huuza sungura wake wa umri wa miezi mitatu kwa Sh2,500 nao sungura wa kike waliokomaa akiwauza kwa Sh5,000 na sungura wa kiume Sh4,500 kila mmoja.Nyama ya sungura yeye huiuza kwa Sh1,000 kwa kilo lakini ikiwa ni nyama choma yeye huiuza Sh1,500 kwa kilo.Alianza biashara yake na sungura 10 pekee mwaka wa 2017, ambapo kila mmoja alimgharimu Sh350 lakini leo hii anajivunia kumiliki sungura 370.Ndoto yake hata hivyo ni kumiliki sungura 1000 ifikapo mwisho wa mwaka huu 2023.“Ufugaji wa sungura sio kazi ngumu kama wa ng’ombe na kuku. Ni rahisi kuwalisha sungura na mara nyingi huhitaji kuchukua tahadhari ya hali ya juu,” asema.Tofauti na mifugo mingine, sungura sio wanyama wanaohitaji rasilimali nyingi na nyama yao inachukuliwa kuwa konda (mafuta kidogo) na yenye afya sana.Shamba la Kibuku linapatikana katika eneo la Engashura, Kaunti ya Nakuru.“Nilianza na sungura kumi kwa nia ya mbolea katika shamba langu huko Laikipia. Lakini kadri walivyoongezeka, niliona umuhimu wa kuwashirikisha wakulima wengine wajue umuhimu wa mkojo unaotumika kama mbolea ya mimea na dawa ya kuua wadudu,” anasema.Anauza lita moja ya mkojo wa sungura kwa Sh100. Wateja wake huenea hadi nje ya nchi. Anasafirisha mkojo huo hadi nchini Botswana ambako pia kuna wateja wake.Sungura mmoja humpa takriban mililita 100 za mkojo kila siku. Kwa shamba la Bw Kibuku ambalo lina sungura wapatao 370, hii inamaanisha takriban lita 37 za mkojo wa sungura kila siku.Kwake usafi ni muhimu. Kizimba chake cha sungura kina matundu ya waya chini na bati zilizounganishwa kwenye mfereji unaoupeleka mkojo kwenye ndoo ya kukusanya.“Banda la sungura hujengwa kwa njia ambayo mkojo hupenya kupitia wavu wa waya, kwenye bati hadi kwenye mfereji ambao huumwaga ndani ya ndoo ya kukusanya. Inachukua sungura watatu hadi wanne kukusanya lita moja ya mkojo kwa siku kupitia banda lililoundwa mahususi ili kuwezesha ukusanyaji,” anasema.Kisha anachuja mkojo kwenye chombo kikubwa zaidi ambacho huwekwa tayari kwa kuuzwa.“Ufugaji wa sungura wenye mafanikio unategemea miundo sahihi katika utengenezaji wa vizimba. Lishe sahihi lazima izingatiwe kuanzia wakati sungura wakiwa wadogo hadi kipindi cha ukomavu,” asema.Bw Kibuku anawahimiza vijana na makundi mengine ya wanajamii kukumbatia ufugaji wa sungura na kuwataka wajisajili kwa Sh1,000 kila mmoja ambapo atawafunza kila Jumamosi mbinu za utunzaji sungura, ujenzi wa banda na kuwapa ujuzi wa kuzalisha mapato.Ananuia kuangazia kikamilifu ufugaji wa sungura wa kiwango kikubwa ifikapo mwisho wa mwaka na kupanua vizimba vyake ili kuchukua sungura wengi zaidi.Nyama ya sungura ina kiasi kikubwa cha protini zinazoweza kumeng’enywa na lehemu na mafuta ya chini zaidi ya aina zote za nyama. Sungura pia ni rahisi kufuga na huhitaji mtaji mdogo.",uchumi
"KUPUNGUA kwa ardhi inayotumika kuendesha kilimo ni mojawapo ya changamoto ambazo zimekuwa zikiwakumba wakulima wa kahawa katika maeneo ya Mlima Kenya na Mt Elgon.Pili, wakulima hawajakuwa wakipata hela nzuri kutokana na zao la kahawa kwa sababu ya ukosefu wa teknolojia inayoweza kutengeneza bidhaa nyinginezo ambazo zinatokana na zao hili.Mbula Musau kutoka eneo la Athi River, Kaunti ya Machakos na mmiliki wa Utake Coffee anasema wakulima wanashauriwa kukumbatia teknolojia ya kuongezea kahawa thamani ili waweze kujipatia hela nzuri.Kulingana na Mbula kwa siku nyingi kahawa imekuwa ikiwapatia hela ndogo sana kwa sababu imekuwa ikiuzwa kama mazao ghafi kwenye soko la kimataifa.Ndiposa Mbula akaanzisha shirika la kuhakikisha wakazi wanafurahia kahawa iliyoongezewa thamani na ya hali ya juu na kwa wakati huo kuwakwamua wakulima kutoka kwenye lindi la umaskini ambapo wanaweza kuuza kahawa yao kwa hela nzuri.Hii ni baada ya Mbula kugundua kuwa zao la kahawa lina uwezo wa kurutubisha mchanga na kustahimili hali ngumu ya anga au wadudu.Mnamo 2022, Mbula aliratibiwa kama mnunuzi wa tano nchini ambaye hununua kahawa kutoka kwa wakulima kwa hela nzuri.Anasema kuwa ili mjasiriamali afanikiwe katika kilimo-biashara cha kahawa, anahitaji vyombo maalum vinavyotumika kuunguza(kuchoma) kahawa, hii ikiwa ni njia mojawapo ya kuongezea zao hili thamani, ambapo mkulima anaweza kupata faida kutokana na zao lake kwa zaidi ya maradufu.“Ikiwa mkulima atakua na mtaji wa kutosha anaweza kutengeneza bidhaa nyingi zinazotokana na kahawa hii ikimaanisha atakuwa amepanua soko la wanunuzi,” akasema.Mtambo wa roast analyserAnasema usimamizi au uangalizi wa kahawa ni wa manufaa sana ili kupunguza upotevu na tathmini bora ni ile ya kuchunguza kiwango cha unyevu mara tu baada ya kuvuna.Ikumbukwe kuwa ni muhimu kukausha kahawa baada ya kuvuna ili kufikia unyevu unaoshauriwa, ili kukinga mazao dhidi ya ukungu au vimelea vingine.Pili, hatua ya kukagua kahawa ni hatua ya kimsingi katika usindikaji wa zao hili kwani mkulima atahitaji vyombo vya roast analyser na moisture metre.Mtaalam Michael Muki anasema matumizi ya mtambo wa roast analyser huwasaidia wajasiria mali wanaokaanga kahawa kubaini muda mwafaka unaostahili kwa bidhaa hii kukaa kwenye meko.Hii husaidia kahawa kudumisha ubora wa hali ya juu, kudumisha rangi na ladha ikizingatiwa kuwa kahawa inapobakia mekoni kwa muda mrefu inaweza kuharibika.Kwa kawaida, kifaa hiki huelekezwa kwenye kahawa iliyokopolewa kutoka mekoni na huwa na aina maalum ya sensa inayoonyesha vipimo vinavyohitajika kwa mujibu wa bidhaa inayoandaliwa.Aidha, mtambo wa moisture metre vilevile hutumika kupima kiwango cha unyevu unaopatikana ndani ya kahawa ghafi.“Unyevu ni adui nambari moja kwa kahawa, hivyo basi inastahili kuwa na unyevu usiozidi asilimia 12.5.”",uchumi
"VIONGOZI wa kimataifa na wataalam wa masuala ya mabadiliko ya tabianchi walipokusanyika kwenye kongamano la 2022 la Umoja wa Mataifa kuhusiana na mabadiliko ya tabianchi, al-maarufu COP 27, Novemba 2022, kwa upande mwingine kuna baadhi ya vijana ambao tayari walikuwa wanafanya mambo yao madogo madogo ili kukabiliana na janga hili.Mmoja wao ni Caroline Mukuhi Mwangi, mwanzilishi wa Kimplanter Seedlings and Nurseries Ltd, kampuni iliyoko eneo la Ruiru, Kaunti ya Kiambu, na ambayo imekuwa ikijihusisha na shughuli za kilimo cha bustani, vile vile upanzi na uzalishaji wa miche ya matunda.Caroline alikuwa miongoni mwa washiriki kumi bora wa shindano la YouthAdapt lililowatuza vijana hapa barani ambao miradi au uvumbuzi wao ulikuwa na mchango katika kuimarisha tabianchi. Washindi hawa walipokea ufadhili wa kifedha ili kuendeleza miradi yao.Kabla ya hapa, alikuwa ametambuliwa na Rais Mstaafu Uhuru Kenyatta kwenye maonyesho ya kimataifa ya kilimo mwaka wa 2019, na pia kutawazwa kama balozi wa kilimo wa vijana wa Kaunti ya Kiambu.Kwa sasa, Mukuhi anamiliki nyumba mbili za vioo (za kuhifadhi mimea) eneo la Ruiru na tisa eneo la Makuyu, huku akizalisha miche ya mboga na matunda na kuwauzia wakulima katika sehemu mbali mbali nchini.Kampuni hii inasambaza miche katika sehemu mbali mbali nchini.“Kwa kawaida sisi husambaza bidhaa hizi katika maeneo ya Mombasa, Lodwar, Kisumu lakini hasa wateja wetu wengi ni kutoka eneo la Kati. Miongoni mwa mimea tunayozalisha ni kabichi, sukumawiki, nyanya, koliflawa, brokoli, paipai, karakara na miche ya nyanya miongoni mwa mingine.”Kulingana na Caroline, wateja wake ni wa aina mbili.“Kuna wale wanaoingia madukani mwetu na kununua aina moja ya miche. Kisha kuna wale ambao tayari wana miche na mbegu zao ila tu wanahitaji wasaidiwe kuzizalisha.”Kwa kawaida, uzalishaji wa miche ni shughuli inayohitaji uangalifu ambapo mkulima asipotilia maanani, huenda asipate matokeo mazuri. Na hivyo, kwa kufanya hivi, Bi Mukuhi asema kwamba wanaokoa muda wa wakulima na kazi ngumu inayohitajika katika shughuli hizi za uzalishaji.“Endapo mkulima ataamua kujifanyia kazi hii basi atakumbwa na changamoto nyingi ambazo zitaathiri ubora wa mimea yake,” aeleza.Anasema kwamba kwa kawaida ili kuzalisha miche yao wao hutumia mbegu mpya kutoka kampuni za mbegu zinazojulikana na kutambulika.“Sisi pia hutumia mbinu maalum ya uzalishaji inayoitwa coco peat ambayo inakubalika na aina mbalimbali za udongo, na ndiposa uwezekano wa miche yetu kukua ni asilimia 95.”Kulingana na Caroline, kwa kawaida, miche hiyo huzalishwa kwenye sinia za plastiki ili kuhakikisha ulinganifu.“Na hivyo kila mche unakua katika kiwango kimoja.”Alipojitosa alianzisha shughuli yake kwenye kipande cha ardhi cha robo ekari eneo la Ruiru, alichokuwa ameazimwa na rafikiye.Penzi lake liliimarika zaidi aliponza kuchapisha picha za bidhaa zake kwenye ukurasa wake wa Facebook, suala lilimomfanya kunasa macho ya wengi.“Kutokana na sababu kuwa nilikuwa mwanamke tena barubaru, wengi walionekana kuvutiwa na penzi langu kwa kilimo.”Haikuwa muda kabla ya jitihada zake kuanza kunasa macho ya vyombo vya habari.“Mwaka huo huo nilihojiwa na stesheni mbili za televisheni ambapo kazi yangu ya kilimo iliangaziwa.”Anaendelea kutoa mafunzo kwa vijana kuhusu kilimo cha miche na kutazama kampuni yake ikiendelea kukua.“Mwanzoni niliwaelekeza kwa mkulima aliyekuwa akiniuzia, lakini tatizo ni kwamba hakuwepo. Kwa hivyo kukawa na pengo kwenye soko la miche ya pesheni na mboga, suala lililonisukuma kuanza kupanda bidhaa hizi.”Haya yalijiri huku naye akijipiga msasa kwa kupokea mafunzo zaidi kuhusu kilimo cha miche.Lakini hata alipokuwa akiendelea kufanya hivi, mahitaji ya miche hiyo yalikuwa mengi hasa baada ya kuanza kupokea simu kutoka kwa kampuni za kuunda juisi.“Changamoto ingine ilikuwa kwamba shamba langu lilikuwa dogo sana kutimiza mahitaji hayo.”Kufikia hapa ilikuwa Juni 2016 na huku mahitaji yakiendelea kuongezeka, alifanya hesabu zake na kugundua kwamba angepata mapatao mengi kutokana na mauzo ya miche, ikilinganishwa na mshahara wake.Papo hapo, aliamua kuacha kazi na kujitosa kikamilifu katika kilimo.Lakini haikuwa rahisi kuacha kazi ambayo ilikuwa ikimpa mshahara na kujitosa katika ulingo ambao haukuwa na uhakika wa mapato.“Pia, mwanzoni babangu alishindwa kuelewa ni vipi niliamua kuacha ajira ilhali nilikuwa nimehitimu na Cpa-K na hata kabla ya kutumia ujuzi ambao nilikuwa nimepokea, nilikuwa nang’atuka.”Aidha, Bi Mukuhi asema alihitajika kuwashawishi marafiki zake ambao walishindwa kuelewa uamuzi wake.“Hii ilinifanya niachane na baadhi yao.”Hata hivyo, kwa bahati nzuri kunao waliomuelewa huku mamake akishabikia uamuzi wake, suala lililompa moyo zaidi.Kwa sasa anaendelea kutoa mafunzo kwa vijana kuhusu kilimo cha miche na kutazama kampuni yake ikiendelea kukua.Makala haya yamechapishwa kama sehemu ya ushirika wa uanahabari wa Mabadiliko ya Tabianchi, mafunzo ya uanahabari yaliyoandaliwa na Internews Earth Network na The Starnley Center for Peace and Security",uchumi
"KELVIN Kilonzo, 28, hakufaulu kuendeleza kisomo chake zaidi ya kiwango cha shule ya upili.Katika kusaka njia ya kujikimu kiuchumi, alikumbuka talanta yake ya tangu utotoni ya uchoraji na stadi ya kutengeneza bidhaa mbalimbali kutokana vitu vikuukuu na taka.Baada ya kunoa makali ya kipaji kupitia kuhudhuria warsha kadhaa, Kilonzo alianza kuunda vesi za maua na vitu vingine vya kurembesha nyumba, afisi na mazingira tofauti.“Sanaa yangu hutumia taka kuunda bidhaa bora za kutumika tena kutumia taulo, karatasi, vibonzo, tambla, blanketi, vijiti, kauri kutaja tu baadhi,” Kilonzo anaambia Akilimali.Kijana huyu ambaye pia amesomea udereva anasema kuwa alivutiwa kuchangamkia kazi za sanaa na baba yake ambaye alikuwa sonara na mchoraji.“Nilijifunza kazi hii kutoka kwa baba yangu. Kipaji hiki kilinifanya maarufu shuleni kwa sababu nilikuwa nawachorea wanafunzi picha tofauti na pia hata walimu walinihitaji kuchora katika shughuli za masomo na kufunza wengine,” Kilonzo anasema.Juhudi ya kuokoa uchafuzi wa mazingira iko katika mapigo ya moyo ya Kilonzo kwa sababu anakusanya taka kutoka kwa majaa kutengeneza bidhaa za kurembesha mazingira.Miongoni mwa vitu anavyounda ni vesi, maua bandia, kadi za kheri, mabango ya kutani, herini, vipuli, mazulia, bendi ya nywele, vishikio vya kalamu, shashi na kadhalika. Kilonzo huunda vitu hivi kwa mikono yake pasi na utumizi wa mashini.“Nyumba yangu ndiyo karakana yangu hapa mjini Machakos. Sina sehemu ya biashara kwa sasa lakini hali ya uchumi ilivyo biashara inafaa kuendeshwa nyumbani na kutumia mitandao ya kijamii kujiuza,” Kilonzo anaeleza.“Kwa wiki naunda wastani ya bidhaa tano na kuuza kwa wakazi wa Machakos. Wakati mwingine nawatumia wateja vitu nilivyounda hadi kaunti tofauti kwa ada ndogo,” anaongeza.Kwa mujibu wa sonara huyu, kuunda kitu kimoja humgharibu angalau Sh200 na bei ya kuuza ni zaidi ya maradufu ya gharama ya malighafi.“Aghalabu mimi hufikia wateja kupitia mitandao ya kijamii. Pia huwahusisha marafiki wapakie kazi zangu mitandaoni na kunipigia debe. Kama si hivi mimi huhudhuria maonyesho ya kibiashara na talanta kutangaza kazi hii,” Kilonzo anaarifu.Msanii huyu anakiri kuwa kazi hii pia ina changamoto zake hasa kuhusiana na gharama licha ya vitu vikuukuu kupatikana katika mazingira.Anasema kuwa kutengeneza kitu kipya wakati mwingine humhitaji kugharamika zaidi kwa kununua gluu na nyenzo zingine.Ili kujiimarisha kibiashara na kiujuzi, Kilonzo yuko mbioni kutafuta mikopo na ruzuku ili kuanza karakana yake mwenyewe ambapo atapanua wigo wa biashara.Anaamini siku moja kipaji chake kitabadilisha maisha yake na ya familia huku akiapa kufunza wengine ujuzi huu na kubuni nafasi za ajira kwa Wakenya.",uchumi
"KENCHIC ni mojawapo ya kampuni kubwa katika uzalishaji wa kuku nchini na ina mipango miwili kuhakikisha wateja wake wanapata mazao yaliyoafikia ubora: Farm to Farm, inalenga kusambazia wafugaji vifaranga walioanguliwa na kulelewa katika mazingira yaliyoafikia matakwa na vigezo vya kitaifa na kimataifa kuhusu wanyama na ndege.Farm to folk, ni mpango wa ufugaji kuku, kuwachinja na kusambazia walaji nyama, na pia bidhaa zitokanazo na nyama za kuku hasa zilizoongezwa thamani.Prisca Njeri, mfugaji wa kuku wa mayai Kiambu ni mmoja wa wafugaji wanaonufaikia kupitia mpango wa Farm to Farm, Mkurugenzi Mkuu wa kampuni hiyo, Jim Tozer akisisitizia haja ya kuzalisha chakula salama kwa afya ya binadamu.Njeri hununua vifaranga wake kutoka kampuni hiyo.“Kinachotufikia mezani, sisi kama wadauhusika na washirika lazima tujitolee kuhakikisha ni salama. Mazao ya kuku ni kati ya yenye walaji wengi,” Tozer asema.Aidha, Kenchic imeweka sheria na kanuni kali kuingia kwenye mazingira na vizimba vyake, ikiwemo kuoga na kubadilisha mavazi na viatu ili kuzuia msambao wa maradhi.Isitoshe, imekumbatia mfumo huru kuendeleza ufugaji ambapo kuku hucheza na kuzurura kuonyesha maumbilehai yao.Dkt Apollo Gichane, mtaalamu, anasema msimamo wa kampuni hiyo umesaidia kwa kiasi kikubwa kupata mazao salama.“Gharama ya matibabu inakuwa ya chini,” adokeza, akishauri wakulima kuwa makini wanakotoa vifaranga.Aidha, wanapaswa kuwa wamepata chanjo dhidi ya maradhi hatari kwa ndege.",uchumi
"UGONJWA wa Covid-19 ulipotua nchini Machi 2020, Wangui Ikahu ni mmoja wa wawekezaji katika sekta ya kilimo walioathirika pakubwa.Ni mkulima wa makadamia Kaunti ya Kirinyaga, anayeuza zao hilo ng’ambo.Ana jumla ya ekari 18 zinazositiri zao hilo kijiji cha Kanugu, Kerugoya.Wangui anasema marufuku ya ama kuingia au kutoka Kaunti ya Nairobi na viunga vyake, pamoja na huduma za ndege kusimamishwa kwa muda kudhibiti msambao wa virusi vya corona iliathiri biashara yake pakubwa.Anakumbuka kisa nusura apoteze mazao ya mwaka mzima, tani tano.“Kilo moja ya njugu za makadamia zilizokaushwa huuzwa kati ya Sh80 – 200, na bei ilishuka hadi Sh40,” asimulia, akiitaja kama ya ‘kutupa’.Ni kutokana na hasara hiyo Wangui alishawishika kufanya mahesabu kuokoa biashara yake.Akiwa na uzoefu wa miaka 15 kukuza makadamia, ana soko tayari nchini Italia.“Pia, nina kandarasi na wakulima Kirinyaga, Nyeri, Meru na Embu ambapo hununua mazao yao,” adokeza.Wangui anaambia Akilimali kwamba alifanya utafiti jinsi ya kuongeza thamani, uliojumuisha kutembelea Taasisi ya Utafiti na Maendeleo ya Viwanda Nchini (KIRDI).Alipata mafunzo namna ya kukaanga njugu za makadamia, kuongeza thamani na kuhifadhi, huku akisaka soko bila mahangaiko wala presha.“Tunapopokea makadamia, hupitia vipimo kadha wa kadha. Lazima yawe yaliyokomaa vyema, yasiyo na wadudu na magonjwa,” mwasisi huyo wa Kuwezesha Ltd aelezea.Mazao ambayo hayajaafikia ubora yanapaswa kuwa chini ya asilimia 30, Wangui asema, akifafanua kwamba yanayopokewa yanaoshwa, na kukaushwa kwa jua muda wa siku 5 – 8.Baadaye, yanaondolewa maganda na kupimwa tena kwa ratili.“Yapo tunayopakia yakiwa mabichi, kisha mazao mengine tunayakaanga na kuweka chumvi, na bila, kupondaponda na kupakia.”Njugu zisizowekwa chumvi, Wangui anasema zinasindikwa kuwa siagi (makamadia butter) kwa kuunga na sukari, asali, mafuta kusawazisha, na cocoa – chokoleti.“Tunahakikisha uhalisia wa bidhaahai unasalia,” mfanyabiashara huyo asisitiza.Ana kiwanda eneo la Sagana, na vifaa na mitambo anayotumia ni; mashine ya kukausha kwa jua, kuondoa maganda, kuoka, kupondaponda na ratili.Njugu zilizokaangwa bila chumvi gramu 200 huuza Sh400, kipakio cha gramu 100 nacho Sh200, huku siagi kipimo cha gramu 200 akiuza Sh450.Akiridhia mwanya huo wa uongezaji thamani alioingilia mwaka uliopita, 2021, Wangui anasema ana soko tayari la bidhaa hizo humu nchini, kuanzia Idara ya Ulinzi, maduka ya jumla, makundi ya walemavu, vilabu vya michezo, mikahawa Nairobi na Mombasa. Ni hatua alizopiga mbele licha ya kuwa na tatizo la macho, ambapo ameandikishwa kama mmoja wa wananchi wenye ulemavu (PWD).Isaac Tongola, ni Mkurugenzi Mkuu Fairtrade Africa na anakiri mazao ya kilimo yaliyoongezwa thamani yanateka soko lenye ushindani mkuu.“Kwa minajili ya soko endelevu, wakulima wakumbatie mifumo ya uongezaji mazao thamani,” Tongola ashauri.Shirika hilo hutafutia wakulima soko ng’ambo, hususan wanaokuza majanichai, kahawa na maua.",uchumi
"KIWANGO cha asali tunayozalisha nchini kikiwa chini ya asilimia 20, ni bayana nafasi ipo kwa wenye ari ya kuingilia ufugaji wa nyuki.Takwimu hizo kwa mujibu wa Taasisi ya Ufugaji Nyuki Nchini, inaashiria mwanya mkubwa wa kuendeleza ufugaji nyuki.Baringo, Makueni, Kitui na Kajiado ndiyo maeneo yanayoongoza katika uzalishaji wa asali Kenya, na Ezra Owiti kutoka shirika hilo anasema Kenya ina uwezo kuziba mwanya uliopo.Kiwango kikubwa cha bidhaa hii huagizwa kutoka Tanzania, Jamhuri ya Demokrasia ya Congo na Sudan.“Wanachohitaji wafugaji na wenye ari, ni hamasisho na kupata mafunzo kuhusu ufugaji nyuki,” asema afisa huyu anayetoa huduma za mafunzo maalum.Kando na kurina asali, mdau huyu anasema wafugaji wanapaswa kukumbatia mifumo ya uongezaji thamani nta akisisitiza kwamba mkondo huo ndio siri ya donge nono.“Nta inayotokana na masega, ni malighafi kutengeneza mishumaa, sabuni, mafuta ya kujipodoa na shampoo, kati ya bidhaa nyingine. Uongezaji thamani una pesa,” aelezea.Asali vilevile, inaweza kusindikwa kwa matunda na viungo vya vinywaji, Blossoms & Beehives ikikiri hatua hiyo inachochea bidhaa hiyo kuteka soko lenye ushindani mkuu.“Covid-19 ilipotua nchini, wengi waligeukia asali na kuichanganya na viungo vyenye virutubisho kama vile ndimu kuongeza kinga dhidi ya Homa hiyo ya Corona,” asema Dorah James, mfanyakazi katika kampuni hiyo ya kibinafsi.Kabla kuingilia ufugaji nyuki, unahimizwa kushirikisha Mamlaka ya Uhifadhi wa Mazingira Nchini (Nema) ili kutathmini usalama eneo unalolenga kuweka mizinga.",uchumi
"STACY Auma alikuwa akifanya kazi ya kuchuuza nguo katika maeneo tofauti tofauti nchini, kabla ya kufanikiwa na kuanza kuagiza mitumba kutoka ughaibuni na kuuza nchini.Hata hivyo, alikuwa akifanya shughuli nyingine kabla ya ufanisi kubisha hodi.“Nilikuwa nikiwafulia watu nguo katika eneo la Greenspan. Lakini ilifika wakati ambapo nisingefanya hivyo kwa sababu ya maumivu ya mgongo. Mamangu akanishauri nianzishe biashara ya kuuza chakula, nikaanza kuuza samaki,” asimulia Auma.Baada ya kuuza samaki kwa muda wa miezi minne, biashara hiyo ikamlemea kwa sababu ya changamoto kadha wa kadha.Mama yake akamshauri aende Gikomba ili ajue ni nguo zipi ambazo hupendwa sana kwa lengo la kuanzisha biashara ya kuuza nguo.“Nilikuwa na Sh500 na mamangu akaniongezea Sh500. Nikanunua sweta 30 kwa Sh30 kila moja na kuzipeleka kupigiwa pasi kwa Sh2 kila moja,” anasema, akiongeza kuwa, alianza kuzitembeza akiziuza katika saluni na sehemu tofauti tofauti.Auma alikuwa akiziuza kwa Sh100 ambapo alikuwa akipata faida ya takribani Sh70 kwa kila moja. “Siku moja nilipatana na rafiki yangu ambaye nilikuwa nikisoma naye, akiuza bidhaa jijini, akaniambia niende nijaribu kule,” adokeza.Hata hivyo, alitiwa mbaroni na askari wa kaunti, almaarufu kanjo. Walimtia mbaroni saa kumi na kumwachilia saa tatu usiku. Ilimbidi ampigie simu mama yake amtumie nauli kwa sababu hakuwa ameuza kitu.Hata hivyo, hakufa moyo. Siku ya pili alirudi jijini tena na kwa bahati nzuri, akauza nguo zote. Katika siku ya tatu, akatiwa mbaroni tena.Mchezo wa paka na panya uliendelea baina yake na kanjo, jambo lililomfanya awaze na kuwazua. Baadaye, aliamua kuanzisha shughuli ya kuuza mitumba katika eneo la Gikomba.Ili kuagiza mitumba ughaibuni, alilazimika kuwa na Sh1 milioni, hela ambazo hakuwa nazo. Ilibidi aungane na watu wengine, ili kila mmoja atoe Sh200,000.“Mamangu aliomba mkopo kutoka kwa akaunti yake, nami nikakopa kutoka kwa akaunti yangu. Kuna mtu aliyeniongezea pesa,” afichua mfanyibiashara huyo.Hapo ndipo ufanisi wake ulipoanza kuonekana. Kwa sasa, ana duka la kuuzia marobota ya nguo katika eneo la Gikomba. Aidha, ana duka la nguo katika eneo la Roysambu.“Tuna marobota kutoka Uingereza na Canada,” afichua Auma, ambaye hujulikana kama Stacy wa Mitumba kwa Facebook, jukwaa analolitumia kuziuza bidhaa zake.Auma pia huwapa ushauri wale wanaonuia kuanzisha biashara ya kuuza nguo. Hata hivyo, kuna changamoto kadhaa katika biashara hiyo.Ndaro moja ni kuwa, kuna wakati ambapo robota linaweza kuwa na nguo ambazo haziridhishi.Mbali na kutumia Facebook kuziuza bidhaa zake, yeye pia huuza kupitia kwa Instagram, ambapo hujulikana kama Auma Stacy. Mioto ya kila mara katika soko la Gikomba pia huwaathiri wafanyibiashara wengi.Auma, ambaye pia ni kocha wa timu mbili za vijana, anadokeza kuwa, katika biashara, utunzaji wa rekodi ni muhimu mno.",uchumi
"MAMLAKA ya kusimamia mazao nchini China imemaliza mchakato wa kutathmini ubora wa maparachichi kutoka Kenya, hali ambayo imerejesha upya matumaini ya wakulima nchini.Wakulima wa zao hilo wameeleza imani kuwa, hatua hiyo itawapa nafasi tena kuanza uuzaji wake kwa soko lake barani Asia kuanzia hivi karibuniMeneja Mkuu wa Mamlaka ya Kukagua Ubora wa Mazao Kenya (Kephis), Bw Isaac Macharia, alisema kuwa utaratibu wa kukagua ubora wa mazao hayo ulikamilika mwezi uliopita na wanangoja majibu rasmi kutoka kwa maafisa wa serikali ya China.Kephis ilikamilisha ukaguzi wa mashirika ambayo yalikuwa yametuma barua za kupewa leseni kusafirisha matunda hayo nchini China mnamo Mei. Hata hivyo, usafirishaji huo haungeanza rasmi, baada ya China kuweka sharti jingine.“Kwa sasa, tunangoja majibu na ripoti rasmi kutoka kwa maafisa wa China, baada yao kukamilisha mchakato wa kukagua mashirika hayo na ubora wa maparachichi, ili kuhakikisha yanatimiza viwango vilivyowekwa,” akasema Bw Macharia.Alisema Kenya itafahamu wakati itaanza kusafirisha matunda hayo, baada ya ripoti hiyo kutolewa wiki chache zijazo.“Ikiwa ripoti hiyo itakuwa nzuri, basi tutaanza kusafirisha zao hilo nchini China mara moja,” akasema.Hilo linajiri huku baadhi ya wasimamizi wakuu wa mashamba mnamo kuzwa zao hilo kwa wingi wakieleza masikitiko yao, kufuatia hatua ya Kephis kuchelewa kutoa matokeo ya ukaguzi uliokuwa ukiendeshwa nchini China.Kenya ni miongoni mwa mataifa machache duniani yanayozalisha maparachichi.Hata hivyo, shirika hilo limekuwa likijitetea kwamba lilikuwa likingoja majibu kutoka kwa serikali ya China.Wakulima nchini wamekuwa wakingoja kwa miaka mitatu iliyopita kujua ikiwa wataanza kusafirisha zao hilo nchini China au la. Hilo ni baada ya China kutoa masharti makali kuhusu viwango vinavyopaswa kuzingatiwa na Kenya.Baadhi ya masharti ambayo China imeweka ni kuwataka wakulima kuhakikisha kuwa mashamba yao na mabohari wanamokuzia zao hilo yamekaguliwa na kusajiliwa rasmi na Kephis.Kenya ni miongoni mwa mataifa machache yanayozalisha maparachichi kwa wingi duniani.",uchumi
"JANGA la Covid-19 lilikuwa na mazuri yake kwa sababu kwa kiwango kikubwa liliamsha ari ya watu mbalimbali kukuna vichwa na kuibuka na ubunifu mkubwa kiteknolojia.Kwa mfano kuna programu inayofahamika kama Mkahawa Solutions ambayo waanzilishi wake walikuwa na nia kwamba iweze kurahisisha biashara zote zinazohusiana na mikahawa.Hii ni pamoja na kuuza bidhaa, kupata wafanyakazi, kutafuta huduma za mkahawa, ama kuuza mkahawa wenyewe.Alipokuwa akisomea somo la Ethnobotany katika Chuo Kikuu cha Eldoret (UoE), Edwin Mghanga alijihusisha na biashara ya kuuza nyama ya mishikaki.Hii ilimpa ujuzi katika sekta ya upishi na baada ya muda mfupi, alikuwa akifinya biashara ya mapishi katika sherehe mbali mbali katika kaunti ya Uasin Gishu.Kwa upande mwingine, Charles Mwakio alikua akisaidia katika uendeshaji wa biashara ya familia jijini Mombasa. Alipenda sana kujihusisha na biashara ya kuwaridhisha wateja na akawa akitumia sehemu fulani ya muda wake kuwafunza wafanyakazi jinsi ya kuwapa wateja huduma bora.Hii iliwaleta pamoja binamu hao mnamo mwezi Julai 2020 na wakaanza kuunda programu hiyo.“Serikali ilipoweka sheria na masharti makali kwa biashara za mikahawa wakati wa janga la Covid-19, wengi wa wamiliki wa biashara hizi, walitaka usaidizi ili kijifahamisha na sheria mpya, na hivyo tuliweza kutoa huduma mbalimbali kwao,” anasema Mwakio.Biashara hii inategemea teknolojia kwa kiwango kikubwa ili kufanikiwa.“Tuna uwezo wa kuwahudumia kati ya wateja 15 na 40 ambao hutafuta huduma mbalimbali,” anaongeza.Ndoto yao ni kupanua biashara yao na kufikia hatua ambapo wataweza kutoa huduma zaidi katika nchi nyingine.",uchumi
"MNAMO mwaka 2020, Victor Kamau alitumia muda wake mwingi kufanya utafiti ili kupata dawa za kumtibu nduguye mdogo aliyekuwa akiugua kwa muda mrefu.Juhudi za familia zote ziliambulia patupu kwani hata baada ya kutembelea hospitali mbalimbali, hawakuweza kubaini chanzo cha maradhi yake.Alipokuwa akifanya utafiti wake, alichanganya aina ya matunda ya kiasili ambayo alimpa pia rafike yake wa karibu Bi Nduta Waidhima, aliyekuwa na changamoto ya kuwa na uzani wa kiwango cha juu.Baada ya majuma matatu, Bi Waidhima alikuwa ameanza kupoteza uzani, na ngozi yake ilikuwa imeanza kulainika.Kwa upande mwingine, nduguye Kamau alikuwa amepata nafuu zaidi.“Nilitumia mchanganyiko wa poda ya moringa na mabuyu ambapo niliuchanganya na maji glasi moja na kuyanywa kila siku kwa kipindi fulani. Nilishangazwa sana na matokeo hayo,” akasema Bi Waidhima.Wakati huo, Bi Waidhima alikuwa amepoteza kazi kutokana na janga la Covid-16, na marafiki wake walipoulizia kuhusu bidhaa za kiafya alizotumia, aliona kuwa ile ilikuwa fursa ya kufanya biashara.Baada ya mashuriano, wawili hao waliamua kufanya biashara na wakafungua kampuni ya Gwin Organics iliyoanza kufanya shughuli zake katika mji wa Nakuru na wakaanza kuuza bidhaa hizo mtandaoni.Baada ya muda mfupi, walifungua duka jijini Nairobi katika Kiambu Road.“Tunatumia virutubisho mbali mbali ili kufikia viwango vinavyotakikana ili kutibu maradhi ya aina tofauti tofauti na kusawazisha homoni,” anasema Bi Waidhima.Vile vile wanatengeneza juisi za aina tofauti za kutibu maradhi na zile za kukabiliana na hangover wakati wa asubuhi baada ya kulewa.Glasi moja ya juisi huuzwa kwa Sh400, huku vifushi vya kutumia kwa muda mrefu vikipakiwa na kuuzwa kati ya Sh3,500 na Sh10,000.Biashara hiyo huwahudumia wateja zaidi ya 400 kila mwezi.Baadhi ya mimea wanayotumia ni pamoja na moringa, baobab, burdock root, spirulina na okra, ambayo hupatikana humu nchini, huku wakiagiza mingine kutoka nchi za nje. Ile inayoagizwa kutoka nje ni chlorella, seamoss, elderberry, ginseng na maca powder.",uchumi
"PATRICK Mugambi alianza biashara yake mnamo mwaka 2014 alipokuwa bado ameajiriwa katika kampuni ya kuundia wateja wavuti mbalimbali.Katika muda huo, alikuwa akikutana na wateja wake wakati wa mapumziko ya chakula cha mchana na jioni baada ya kazi yake ya mchana.“Nilikuwa sina muda kabisa kwani nilikuwa nikifanya kazi hizi mbili zikiandamana, na wakati mwingi nilikuwa kwenye matatu nikienda kukutana na wateja kwenye mikutano mbalimbali,” anasema Patrick.Ilifikia wakati ikaanza kuonekana kama kwamba kazi yake ya kuajiriwa ilikuwa inashindana na ile yake ya kando aliyokuwa akifanya. Jambo hili halikumfurahisha mwajiri wake.“Mwaka 2014 ukikaribia kukamilika, mwajiri wangu aliniachisha kazi. Hapo niliona kuwa nilikuwa na nafasi ya kufanya kazi yangu bila matatizo,” akasema.Kulingana na Patrick, kumiliki wavuti ni muhimu sana kwa biashara yoyote, kwani wateja wengi sasa wanapatikana mtandaoni.“Kampuni yangu hutengenezea wafanyabiashara wavuti ili wapate nafasi nzuri ya kuuza huduma na bidhaa zao mitandaoni kwa urahisi,” anasema.Anaongeza kuwa bei ya huduma zake hutegemea ‘ukubwa’ wa wavuti ambao huwa ni chaguo la mteja.“Kwa mfano kuna wateja ambao huchagua domain ambazo wanalipia Sh800, huku wengine wakichagua za Sh1,200, na hivyo inategemea mteja anataka huduma ya aina gani,” anaeleza.Kwa huduma za kutengenezewa wavuti, wateja hulipa kati ya Sh100,000 na Sh500,000. Ada hizi pia hutegemea na mahitaji ya mteja.Patrick anaongeza kuwa baada ya kufanya kazi hii kwa muda, ameweza kujifunza jinsi ya kukabiliana na changamoto mbalimbali.",uchumi
"MAKAO ya watoto ya Ruiru katika Kaunti ya Kiambu hayakai tu bure na kusubiri misaada kutoka kwa wahisani; inajisabilia na kujikuzia vyakula shambani kuzalisha matunda kama vile ndizi, parachichi, maembe na zambarau.Yamkini wasimamizi wa kituo hiki cha watoto wanaamini kuwa, ukibebwa usilevyelevye miguu, kwa sababu kadhalika hukuza sukumawiki, spinachi, vitunguu, nyanya, miwa pamoja na kulea kuku na sungura kufikia utoshelevu wa chakula.Mlezi wa Ruiru Rehabilitation Centre (RRC) Alfred Arega anasema hatua hii imewaokolea zaidi ya Sh50 000 kwa mwaka hivyo kusaidia kulipa karo ya shule kwa wanafunzi kadhaa.“Moja ya mipango yetu ni kilimo ambacho kinahusisha watoto kama njia ya kuwashughulisha wakuze stadi za zaraa zaidi ya kujizalishia vyakula.” Arega anasimulia.“Ni mradi muhimu katika kukuza ujuzi na maarifa yanayohitajika na mtaala wa umilisi na utendaji (CBC),” anaongeza.Arega anaambia Akilimali kuwa mradi huu ulianza mwaka wa 2010 na kuwa baadhi ya watoto waliopitia hapa wanarejea kusaidia kukuza mradi zaidi.“Vile vile, tumeanza mradi wa miche ya miti ya matunda ili kuuza na pia kupanda shambani humu. Waliofaidika kutokana na hifadhi hii ni wataalamu katika nyanja mbalimbali na wanatupiga jeki ili tujenge msingi wa kujisimamia,” Arega anaeleza.RRC ina watoto 30 wanaojumuisha waliotelekezwa, mayatima na wengine wa wazazi wasiojiweza. Watoto hawa huenda katika shule za msingi na sekondari za kutwa karibu nao eneobunge la Ruiru huku wengine wakifaulu kusoma shule za bweni kupitia ufadhili.Upepo wa kilimo hai umevuma pia katika miradi ya zaraa huku na umewasukuma wakulima hawa wachanga kujitengenezea mbolea kutoka kwa kinyesi cha mifugo na pia kutumia mabaki ya mimea shambani na sokoni.“Tuliamua kufanya kilimo asili kuepuka magonjwa ya kimtindo kutokana na kemikali kwa sababu hatuna uwezo wa kutambua mboga asili kutoka sokoni na njia ya kipekee zaidi ni kujilimia mboga unayotaka,” Arega anaarifu.“Si mboga tu. Pia tumeanza kukuza miche ya miti ya matunda kupitia upandikizaji. Mbali na kupata fedha na matunda tunafuata mkondo wa nchi kupanda miti kukabili matatizo ya mazingira yanayokuja na mabadiliko ya tabianchi,” anaongeza.Mlezi wa watoto hawa hupanga ratiba ya kazi ya watoto shambani wakati hawako shuleni hususan asubuhi, jioni na wikiendi. Watoto hawa huongozwa na wafanyakazi walioajiriwa kituoni humu.Wanalenga kujitosheleza siku za usoni kwa kukaza kamba zaidi kuzalisha chakula cha matumizi na cha kuuza ili kukidhi ada za maji, umeme, karo na nyinginezo.RRC iko katika shamba la ekari tatu ambapo ekari moja hutumika kwa kilimo na nyingine zikitumika kwa makazi na uga wa michezo.Arega anasema japo wanategemea hisani kutoka kwa wasamaria wema, juhudi zao bado zinahitaji msaada zaidi kufanikisha mradi wa kilimo hasaa kupata pembejeo.“Tukipata shirika la kutufaa na miche ya miti ya matunda, wilbaro, majembe, panga, mbolea na vifaa vingine tutajitegemea kuliko kungoja misaada,” Arega anaomba wahisani wawasaidie kuimarisha mradi wao wa kilimo.Kituo cha Kuhifadhi Watoto cha Ruiru kinaamini kuwashughulisha watoto katika kilimo na shughuli nyingine huwaondolea kiwewe na kuwanawirisha kisaikolojia wasahau matatizo ya maisha yao na kukua kikamilifu katika nyanja mbalimbali za maisha.",uchumi
"KATIKA umbali wa kilomita takribani 60 kutoka jijini Nairobi, shamba moja la ufugaji samaki linatambulika kwa wengi. Kamuthanga Fish Farm, shamba linalojulikana kwa ufugaji wa samaki kwa kutumia teknolojia ya kisasa, linapatikana katika eneo la Mua Hills, Kaunti ya Machakos.Anthony Ndeto ni mmiliki wa shamba hilo, ambalo ni la kwanza katika eneo la Afrika Mashariki na Kati kuidhinishwa na kukabidhiwa cheti cha ARSO (African Organisation for Standardisation) 2019.Ndeto alijitosa katika ufugaji wa samaki 2013. Shamba lote ni ekari tano na lina sehemu ya kuwazalisha samaki wa kiume kwa kuitumia teknolojia inayojulikana kama super male ama YY.Teknolojia hiyo ni ya kuwazalishia samaki wa kiume pekee. Hapo awali, samaki walikuwa wakizalishwa wakitumia homoni ambazo zinageuza jinsia ya samaki wa kike kuwa wa kiume.Hata hivyo, meneja wa kitengo cha samaki katika shamba hilo, Joseph Odhiambo, anasema kuwa, waliacha kutumia homoni, na kwa wakati huu huleta mbegu za samaki kutoka Uholanzi.Wakati walipokuwa wakianza, hawakuwa wakizalisha samaki kwa kiwango cha juu sana, na walipitia changamoto kadhaa. Hata hivyo, walianza kushirikiana na shirika la FoodTechAfrica, shirika kutoka Uholanzi.“Wakati ushirikiano huo ulipoanza 2014-2018, shamba hili likawa na uwezo wa kuzalisha mara thelathini zaidi, kwa sababu kwa wakati huo tulikuwa tukivua samaki chini ya kilo 5,000 kwa mwaka, na kwa wakati huu, tunaweza kupata samaki tani 100,” asimulia Odhiambo, ambaye amefanya kazi kwa shamba hilo kwa muda wa takribani miaka minane.
Mwanzoni, walikuwa wakitumia vidimbwi vilivyokuwa katika maeneo yaliyokuwa wazi, lakini kwa wakati huu, hutumia majengo makubwa yaliyo na matangi 50. Matangi hayo yalijengwa kwa kutumia saruji.“Kila tangi lina maji lita 50,000. Kila moja hutoa tani 3,000 za samaki. Karibu nusu yao yanatumika kwa sasa, lakini tuna mipango ya kuhakikisha kuwa yote yanatumika. Tunawafuga samaki 20,000 kwa nafasi ndogo ya mita tano mraba yenye kina cha futi mbili na nusu. Huwalisha kila baada ya saa mbili; usiku na mchana,” aeleza Odhiambo.Odhiambo anasema kuwa, kwa kawaida katika ufugaji wa samaki, watu huruhusiwa kuwafuga samaki wanne kwa sehemu iliyo na ukubwa wa mita moja mraba, lakini kwa teknolojia hii, imewawezesha kuwafuga samaki 135 kwa mita moja mraba.Anasema kuwa, maadamu wanatumia majengo makubwa yanayofanana na vivungulio, wana uwezo wa kudhibiti hali ya hewa ndani, na hivyo kuwa na uwezo wa kuzalisha kila wakati pasi na kukosa kuwawasilisha sokoni.Iwapo halijoto ziko chini, uzalishaji huchukua muda mrefu sana, ilhali wakati halijoto zinapokuwa juu, samaki hukua haraka mno.“Tuna lori ambalo huwasafirisha samaki walio hai sokoni. Sisi pekee ndio tunaowauza samaki hai katika eneo la Nairobi,” asema meneja huyo, akiongeza kuwa, lengo kuu kwao ni kuwauza samaki walio hai sokoni.Anaongeza kuwa, wakulima wengi hupenda kuwafuga samaki wa kiume kwa sababu hukua upesi, ikilinganishwa na samaki wa kike, na hivyo wao hupata hela haraka kwa kuwafuga wa kiume.Odhiambo anafichua kuwa, wao huzinunua lishe kutoka nchini Misri kwa sababu si ghali na ni za kiwango cha juu.Changamoto kuu kwao ni gharama ya juu ya uzalishaji. Changamoto nyingine ni bili za juu za stima. Anasema kuwa uuzaji wa samaki kutoka China, pia, huwaathiri wafugaji wa humu nchini, na hivyo serikali inafaa kuliangazia suala hilo.Hata hivyo, anasema kuwa, samaki wao hawawezi kulinganishwa na wale wanaoletwa kutoka China, kwa sababu wanaoletwa kutoka China huwa wamekaushwa, ilhali wanaozalishwa katika shamba la Kamuthanga Fish Farm, huuzwa wakiwa hai.Kwa wakati huu, shamba hilo lina wafanyakazi 13 kwa idara ya samaki, na kwa kuwa kuna shughuli nyingine za kilimo shambani kama vile ufugaji wa nguruwe, kuku na ukuzaji wa mimea ya mboga, wafanyakazi wote wanaweza kufikia 40 kwa idadi.Odhiambo anafichua kuwa, Kamuthanga Fish Farm inapania kuongeza kiwango cha uzalishaji maradufu ifika 2025.",uchumi
"BAADA ya kufanya biashara za aina mbalimbali, ikiwemo ya mitumba, Bw Simon Kibe aligundua kuwa kulikuwa na pengo katika biashara ya kukodisha magari ya kibiashara.Baadhi ya marafiki zake ambao walikuwa katika biashara mbalimbali walimuelezea jinsi walitaka magari aya kutumia kwa muda mfupi ila hawakuridhika na baadhi ya magari yaliyokuwa yakipatikana ya kukodisha.Alifanya utafitina akagundua kwamba biashara hio ingempa faida.“Mnamo mwaka 2016, niliamua kujaribu biashara hiyo, na kufikia mwaka 2018 nilisajili biashara ya kukodisha magari na kuiita Kizusi Smartex Limited,” akasema Bw Kibe.Kampuni hio inatoa huduma mbalimbali zikiwemo magari madogo, magari ya kifahari, madereva wa kukodishwa na magari ya kitalii.Alipokuwa akianza kufanya biashara hio, alitegemea magari ya kukodisha ambapo aliwalipa wamiliki kila mwisho wa mwezi.“Kufikia sasa nina magari ya wateja ambao hulipwa kila mwezi pamoja na magari yangu binafsi,” anaongeza Kibe.Wateja hulipa kati ya Sh3,500 na Sh20,000 bei ambazo hutegemea aina na ukubwa wa gari ambalo mteja ananuia kulitumia.Ofisi kuu ya kampuni hiyo iki katika mtaa wa Fedha, eneo la Embakasi jijini Nairobi.Anasema lengo lao ni kuwa na wawekezaji zaidi katika kampuni ili kuwawezesha kupanua biashara na kuwafikia wateja katika maeneo mbalimbali jijini Nairobi na miji mingine mikuu nchini.",uchumi
"MOJAWAPO ya changamoto kuu inayogubika wakulima wa majanichai eneo la Githunguri, Kaunti ya Kiambu ni gharama ya uzalishaji.Idadi ya wafanyakazi, hasa wachumaji ni ya chini wanaopatikana wakitolewa nje ya kaunti.Samuel Njuguna, ni mkulima wa chai katika kata ndogo ya Mathanja, Githunguri mwenye uzoefu wa miaka 20 kukuza zao hilo.Anasema endapo kuna mimea inayotajwa kuwa na mapato bora ingawa mambo nyanjani ni tofauti, ni majanichai.Kilo moja kiwandani, kulingana na mkulima huyu inanunuliwa Sh21 eneo la Githunguri. Mapato hayo, mkulima anagawana na mfanyakazi – anayechuma.“Kwa kila kilo, wachumaji wanalipwa Sh10. Hii ina maana kuwa, wafanyakazi wanapokea nusu ya mapato ya mkulima,” asema.Usisahau gharama ya fatalaiza na kupalilia chai, yote ni ya mkulima.Ni kwa sababu hiyo, Shirika la Ustawishaji Chai Nchini KTDA linaendelea kuhamasisha ukumbatiaji wa mifumo na teknolojia za kisasa.Mojawapo, ni mashine ya mkono kuvuna chai.Wenyeji Githunguri, eneo ambalo ni miongoni mwa yanayochangia kapu la chai nchini, wamefikiwa na mtambo huo wa kisasa.Umeboreshwa, ambapo umeunganishwa na betri inayowekelewa mgongoni ikiwa kwenye mfuko.Mmoja wa afisa wa KTDA kiwanda cha Kambaa, Githunguri aliyeomba kubana majina yake kwa sababu haruhusiwi kuzungumza na vyombo vya habari bila idhini, anasema mashine hiyo inahitaji watu wawili pekee.“Mmoja ni wa kuvuna, na mwingine kuchagua chai ambayo imeafikia ubora,” aelezea.Kwa siku, inavuna hadi kilo 150. Betri inahudumu kwa muda wa saa nane hadi kumi.“Nikilinganisha utendakazi wake na wachumaji, inaonekana kurahisisha kazi. Kwa siku, mfanyakazi anayevuna kilo nyingi hazipiti 40,” Njuguna adokeza.Mkulima huyu hulima chai kwenye ekari tano, na anasema wakati wa mavuno huandika vibarua watano.Naye Nancy Njeri, anasema licha ya manufaa ya mashine hiyo, KTDA ina jukumu kuhakikisha wakulima wanapata mafunzo bora kuelewa kuitumia.“Inavuna kila jani inalokutana nalo, hivyo basi kazi husalia kuchambua yale bora na yasiyotakikana,” asema mama huyo anayekuza chai katika ekari nne.“Upotevu wa mazao, hususan kwa sababu ya upungufu wa wafanyakazi, vijana wengi wakitekwa na vileo ni kati ya hasara ninayoshuhudia chai ikikomaa shambani na kupita kiwango cha ubora unaotakikana.”Mkulima huyo hata hivyo anaamini teknolojia, mifumo ya kisasa na bunifu kuendeleza kilimo zitavutia vijana wanaoshikilia kwamba zaraa ni kazi ya waliostaafu.Mtambo huo unauzwa Sh30,000, mtumizi akitakiwa kuvalia miwani, vidude vya kupunguza sauti ya juu masikioni, glavu na gambuti.Haipaswi kutumiwa wakati wa mvua.Baadhi ya maeneo, mashine hiyo imezua mvutano wanaoipinga wakihoji itapunguza nafasi za kazi.Chai, ni miongoni mwa mazao yanayoweka Kenya katika ramani ya ulimwengu.",uchumi
"UHAKIKA wa kupata malisho ni mojawapo ya changamoto zinazowakumba wakulima na wafugaji hasa kipindi hiki cha ukame.Hii ikimaanisha kuwa wakulima wengi wanataabika, na kwa sababu hiyo wanastahili kuhamasishwa kuhusu kilimo cha malisho ili kuepuka makali ya njaa.Julia Ogola kutoka Eshiembekho eneo la Matungu Kaunti ya Kakamega anasema vijijini majani hukatwa kwa kutumia upanga na hatimaye kuhifadhiwa ili yatumike msimu wa kiangazi.Kibinafsi anaona kuwa hii haitoshi kwani pia wanatakiwa kufahamu nyenzo faafu za kuhifadhi malisho mengi na kwa kipindi kirefu.“Njia mojawapo ambayo imezoeleka ikiwa ni ile ya kukaushwa na kupitizwa kwenye mtambo wa chaffcutter kuunda vipande vidogo,” akasema.Alifichulia Akilimali kuwa wakazi wengi kutoka eneo la Matungu ni wakulima wa mboga za kiasili, viazi tamu na maharagwe ya soya, ingawa ni wachache sana wanaofugaji wa ng’ombe na mbuzi.Kwa upande mwingine anasema kuwa malisho ya mifugo kutokana na mseto wa kunde, mafuta ya canola, viazi tamu, shayiri na nyasi za napier huboresha uzalishaji wa maziwa.Kitaaluma mkulima anashauriwa asiwalishe mifugo wake majani mabichi, kwani ni asilimia 12 tu ambayo huwa imebeba virutubisho na kwa sababu hiyo ajizatiti kuyakausha.Kulingana na Ogola, wakulima wengi kutoka Matungu wanatumia aina spesheli ya mtambo wa mixer ambao umeongezewa sehemu ya chaffcutter kwa ajili ya kukatakata malisho vipandevipande.Kinyume na awali ambapo mtambo wa mixer umekuwa ukitumika tu kuchanganya sehemu mbalimbali za malisho ambayo tayari huwa yamekatwa vipande vidogo.Aina hii ya mtambo ni uvumbuzi wa wataalam wa Juakali humu nchini na manufaa yake ni mengi, kwanza mkulima anaweza kutengeneza chembe ndogondogo za malisho na kwa wakati huo akatumia aina hii maalum ya mixer kuchanganya lishe ya sampuli moja na nyinginezo.Aliongezea kuwa lishe sahihi kwa mifugo au mbuzi wa maziwa ni ile ambayo imebeba virutubisho vya protini, wanga , vitamini na madini ya calcium phosphorus na potassium.Kuboresha ujuzi wake, Ogola alipokea mafunzo kutoka shirika la Anglican Development Services eneo la Magharibi na akabaini kuwa mimea kama vile soya huwa na kiwango cha juu cha protini.Kwa hivyo mkulima anaweza kusaga viazi tamu, ambavyo huchanganyika na mseto wa mikunde au unga wa samaki katika sehemu ya pili ya mtambo wenyewe.Na mseto wenyewe ukatokea chini ukiwa lishe kamilifu, kwa matumizi ya mifugo.Pili humsaidia mkulima kutekeleza hatua mbili za uandaji wa malisho ya mifugo kwa kutumia aina moja ya mtambo.Anasema ili kufaidi matumizi ya aina hii ya mtambo kwanza ni lazima mkulima aweze kubaini aina ya malisho ambayo anataka kuwalisha mifugo wake.Aidha malisho huwa yamegawika katika sehemu mbili kuu ikiwa ni aina za kunde na nyasi za kawaida ambazo kwa kawaida hufanya vyema katika sehemu zinazopokea kiasi kidogo cha mvua.",uchumi
"UKIINGIA katika shamba la Ololo eneo la Kajiado Kaskazini kilomita 25 kutoka Jiji la Nairobi, utakaribishwa na sauti za bata aina ya white peking baadhi wakilishwa hadharani, wengine wakipumzika chini ya vivuli vya miti huku baadhi yao wakiogelea kwenye mabwawa.Shambani humu utamkuta Linda Laura ambaye ni mfugaji wa bata takriban 1,000. Wamechagua bata aina ya white peking kwa sababu wana nyama ya thamani ya juu na hutaga mayai vyema. Ololo Farm and Lodge hunadi mazao yao mitandaoni ambapo wateja huagiza mayai na nyama kupitia apu.Siku za hivi karibuni wafugaji wanaumiza vichwa na gharama ghali ya malisho ya mifugo. Linda anakiri kuwa japo wananawiri katika ufugaji bata, kupata malisho nafuu kibiashara si kupanda mchongoma, ni kushuka hasaa.“Bata wetu wanakuwa wakubwa ndani ya kipindi kifupi kwa sababu tumeanza mradi wa kufuga wadudu aina ya black soldier flies (BSF) ambao ni chakula cha mifugo. Tunachanganya wadudu hawa na vyakula vingine kupata matokeo bora ya lishe,” Linda anaeleza.Kadhalika, Linda anaendeleza majaribio ya njia nyingine ya malisho ya bata. Pembezoni mwa sehemu ya kulishia bata, kuna kidimbwi cha kukuzia mimea aina ya azolla. Ni mimea ya naitrojeni inayokuwa kwenye maji na shambani Ololo inatumika kulisha bata.“Tunabuni mbinu zetu wenyewe kupata vyakula mbadala ili kupunguza gharama ya chakula na kuongeza faida,” anaongeza.Kevin Getobai, mfugaji wa BSF, anaeleza kuwa wadudu hawa wana uwezo wa kubadilisha mabaki ya chakula na taka kuwa protini. Kwa hivyo wanatokea kuwa chanzo bora cha protini kwa mifugo.“Hawa viwavi ni chakula cha mifugo na wanatupa mbolea tunayotumia shambani humu Ololo kufanikisha kilimo hai,” Getobai anasema.Ili kuongeza mapato maradufu, Ololo hufuga bata wengi wa kike zaidi ya kiume. Kwa kila bata watano wa kike, kuna bata mmoja wa kiume kuwezesha kuzaana.Linda anaambia Akilimali kuwa anapendelea ufugaji wa bata zaidi ya kuku kwa sababu hawaathiriwi na maradhi sana kama kuku akikiri kuwa changamoto kubwa kwa bata ni msimu wa baridi hususan kwa bata wachanga.Kuepuka hali hii, vifaranga huhifadhiwa ndani ya brooder kwenye joto hadi wawe na manyoya tayari kutolewa nje. Aghalabu utumizi wa dawa za kiasili kama tangawizi, vitunguu saumu na shubiri husaidia Linda kuhakikisha bata wake wana afya nzuri kuvutia soko.Ololo Farm iko mkabala na Hifadhi ya Wanyama ya Nairobi na ukaribu huu huhatarisha ufugaji kwa sababu wanyama kama fisi na nugu huja usiku, japo mara chache, na kuwala bata.“Tunachinja na kuuza bata katika Hoteli ya Ololo na wateja wengine mijini hasaa Nairobi kupitia mitandao. Kwa sasa hatuuzi mayai kwa sababu tunayatumia kuangulia vifaranga,” Linda asema.“Tunauza bata kwa kati ya Sh2,000 na Sh3,000. Pia tunauza nyama kwa kilo kuanzia Sh1,000.Mayai na nyama ya bata ni bora kwa virutubisho zaidi ya mara tatu ya kuku. Nahimiza wafugaji wajiunge na ufugaji huu,” anaongeza.",uchumi
"SHAMBA la Charles Mburu ni bustani ya mseto wa matunda, mengi akiwa anayakuza kwa minajili ya biashara.Limesheheni matunda kama avokado, ndizi, machungwa, mapapai, mapera, matundadamu, matikiti ya pepino, karakara, stroberi, matufaha, zabibu, maembe, komamanga na ndimu.Mburu anasema ana zaidi ya aina 20 ya matunda, katika shamba lake lililoko Ndeiya, Kaunti ya Kiambu.“Nilirithi kilimo cha matunda kutoka kwa babangu, aliyepokezwa na babu,” adokeza.Kijiji cha Kamugumo, anaendeleza ukuzaji wa matunda kwenye ekari mbili na nusu.Safari katika kilimo iling’oa nanga 2008 baada ya kufanya mtihani wa kitaifa kidato cha nne (KCSE), ambapo aliendeleza nyayo za baba yake na babu.Kupanua kiwambo kunasa mapato zaidi, alijumuisha ufugaji wa sungura.“Mwaka wa 2013, nilishiriki zoezi la uchaguzi kama karani na mshahara niliopokea nilitumia kuanzisha mradi wa sungura,” aelezea.Anafichua kwamba ilimgharimu mtaji wa Sh48, 000 kuanza kufuga sungura wapatao 200. Hata hivyo, Mburu anasema ni mojawapo ya ufugaji ambao mkulima asipokuwa makini katika masuala ya soko ataishia kusaga meno.“Walipokomaa, nilifanikiwa kuuza sungura 20 pekee. Waliosalia tuliwala na wengine kuwapa mbwa,” akumbuka hasara aliyokadiria.Mburu vilevile alikuwa amejaribu bahati yake katika ufugaji wa kuku wa nyama (broilers), japo biashara hiyo pia ilimpiga chenga.Ukuzaji wa matunda ndio ulimtuliza.Huku gharama ya kilimo ikiendelea kuwa ghali kufuatia kupanda kwa bei ya pembejeo, Mburu ametambua mbinu maalum kukabiliana na kero ya wadudu.Matumizi ya vinyonga (chameleons), ni mfumo asilia wenye mvuto aliovumbua na anakiri unamletea afueni.Wengi wakichukulia wanyama hao kuwa adui, kwake ni dhahabu.“Nina zaidi ya vinyonga 100 kwenye shamba langu,” afichua.Anasema wanyama hao wana manufaa makubwa hasa mitunda inapochana maua.Ni kipindi ambacho wadudu hukita kambi, wakisaka chakula.Mlo wa kinyonga ni wadudu, na Mburu anawatumia kukabili wadudu aina ya lacewing wa kijani na hudhurungi.Huwakusanya anapokutana nao, na anafichua kwamba ana leseni ya Shirika la Wanyamapori Nchini (KWS). Wadudu sugu kwa matunda ni vithiripi, nzi weupe, vidukari, vidung’ata, kati ya wengine.Akisifia mfumo huo asilia, Damaris Kagendo mtaalamu kutoka Taasisi ya Utafiti wa Kilimo cha Mimea na Uimarishaji Mifugo (Kalro) tawi la Katumani, hata hivyo anasema unafanya bora endapo idadi ya vinyonga ni ya juu kuliko wadudu.“Kimsingi. chakula cha kinyonga ni wadudu na kuwa nao shambani ni mojapo ya mbinu kuwadhibiti,” mdau huyo asema.Wakati wa mahojiano na Akilimali, Mburu alikiri kwamba wanyama hao wamekuwa wa manufaa makubwa kufanikisha kilimo chake cha matunda.“Ufanisi wa mavuno zaidi ya asilimia 65 bila kutumia kemikali, ina maana kuwa matumizi ya kinyonga ni faafu,” Mburu asisitiza.Kando na msimu wa miti kuchana maua, mkulima huyo pia hutilia maana inapotunda.Aidha, huwahifadhi kwa kukuza nyasi za mabingobingo (Napier), msimu wa mavuno unapoisha.Mbinu zingine anazotumia kukabiliana na wadudu ni kuunda dawa asilia kwa kutumia majani, jivu, makaa ya miti maalum, na kinyesi cha nguruwe.“Pilipili hoho (zile kali) na mmea aina ya Mexican Marigold, ni adui wa wadudu.”Hukuza vitunguu kwenye ncha ya shamba na kati ya mimea, harufu ya kiungo hicho cha mapishi ikitajwa kuchangia kufurusha wadudu.Kufuatia bunifu za mkulima huyo mwenye Stashahada ya Masuala ya Uhandisi kuzalisha matunda kiasilia, East African Growers Ltd ndio wanunuzi wake wa mazao.",uchumi
"WAKATI hafanyi kazi na Naivaa, chapa ya mitindo aliyoianzisha alipokuwa akisoma katika Chuo Kikuu cha Manchester, Joel Meshak, 25, anatengeneza sanaa ya kidijitali ambayo huiuza kwenye mtandao.Miundo yake ya ubunifu inapatikana kama Non-Fungible Tokens (NFTs) na huhifadhiwa kwenye blockchain, leja ya dijitali ya aina ambayo haiwezi kubadilishwa.“Nilianza kubuni nguo mwaka wa 2015 kabla ya kuamua kuanzisha chapa ya ‘Naivaa’ mwaka wa 2017. Kilichoanza kama hitaji hili la asili la kubuni nguo zangu kikageuka kuwa njia kwangu kueleza bayana ujumbe na kuleta mabadiliko ya kijamii kupitia biashara niliyoanzisha ya mitindo,” anasema Joel.Katika miaka miwili ya kwanza, Meshak alilenga kujenga chapa yake kwa kutengeneza makusanyo mengi tofauti.“Kwa mkusanyiko wa kwanza nilipata wawekezaji wadogo ambao waliwekeza Sh150,000. Hii ilishughulikia kundi la kwanza la hoodies 60 na vitambaa vya kitenge, ambavyo nilivitumia kubinafsisha vipande. Tangu wakati huo nimeweza kufadhili makusanyo kutokana na faida iliyopatikana kwa biashara hiyo.”Bei za bidhaa ya Naivaa ni kati ya Sh1,000 na Sh5,000, cheni na kofia za baseball ni Sh1,000,hoodies ni kati ya Sh3,000 hadi Sh5,000 kulingana na nyenzo, miundo na ubinafsishaji.Hadi sasa, wameuza bidhaa zaidi ya 500.Anasema kwamba wanalenga soko lao kupitia Instagram kwa kutumia video za dhana ya ubunifu kwa kampeni za uuzaji.“Nilielekeza video na kubuni mchoro wa sanaa. Polepole nilivutia wateja kwenye majukwaa ya mitandao ya kijamii na nikaanza kufanya mauzo kwa sababu watu waliunganishwa na ujumbe ambao tunaeneza kupitia vipande vyetu.”Kwa sasa, Meshak hajawaajiri wafanyakazi wowote kwani anapohitaji huduma fulani, yeye huajiri au kusaini mikataba ya muda mfupi.“Tumeweza kutoa ufahamu kuhusu masuala fulani ya kijamii na kuanzisha lugha mpya ya kubuni ambayo inawakilisha Nairobi kwa njia chanya ili kutoa mwanga katika tasnia ya ubunifu,” asema akiongeza kuwa kupitia kampeni zao, Naivaa imewapa fursa wanamitindo, wapiga picha na wasanii wengine sio tu kupata mapato kutokana na ufundi wao bali pia kupata uzoefu na kujifunza kutoka kwao.Anadai kuwa, kuna hatua nyingi za kuunda na hatimaye kuuza vipande vya sanaa vya dijiti, ambavyo anasema vyake, vimechochewa na maisha yake ya kibinafsi, ya kibiashara na kijamii, vinaundwa kupitia upigaji picha na videografia na vinalenga kusherehekea utamaduni wa watu weusi.Ingawa imekuwepo kwa muda, NFTs ilivutia Wakenya mnamo 2021 habari zilipoibuka kwamba mwanariadha aliyevunja rekodi Eliud Kipchoge alikuwa ameuza NFTs zake kwa Sh4 milioni.“Sikuwa nimesikia kuhusu NFTs kabla ya 2021. Motisha kubwa ilikuwa kuona watu wengine wakipata pesa kupitia sanaa ya kidijitali. Lakini baada ya muda niligundua kuwa kuna mengi zaidi: unapata miunganisho, unakutana na wasanii wapya na kwa ujumla unajenga jumuiya halisi mtandaoni,” anasema.Meshak anasema kuwa NFTs huwapa wasanii fursa mbalimbali kupata riziki kimataifa.[email protected]",uchumi
"BAADA ya kusaka ajira kwa muda mrefu pasi na mafanikio, Jackson Sawe aliamua kujitosa katika ukuzaji wa mikarakara.“Nilisomea taaluma ya Teknolojia ya Mawasiliano na ualimu, lakini nilikufa moyo kwa kutafuta ajira, na kuamua kujihusisha na uzalishaji na kuisadia jamii yangu. Nilichagua mikarakara, shughuli niliyoanzisha 2017 katika shamba robo ekari,” aeleza Sawe.Anaongeza kuwa, amefanikiwa kuwahamasisha vijana 13 kujitosa katika zaraa hiyo, na kwa sasa, wanajishughulisha na shughuli hiyo chini ya mwavuli unaojulikana kwa jina Organic Passion Fruits Bomet Ltd, katika Kaunti ya Bomet.Anasema kuwa, shamba ekari moja linaweza kutumika kuikuza mimea 800 ya mikarakara. Kwa hivyo, shamba lake robo ekari aliloanza nalo, lilichukua miche 200, aliyoinunua kwa Sh50 kila mmoja.Mtaji alioutumia kuanzisha shughuli hiyo ulikuwa Sh30,000 uliojumuisha fedha alizotumia kununua vikingi, mbolea na dawa mbalimbali.Mkulima huyo anadokeza kuwa, aliamua kuikuza mikarakara aina ya Giant Ester, anayosema huzaa matunda kuanzia kilo mbili hadi tatu.Sawe anasema aina hiyo ya mikarakara huzaa matunda kila wakati.“Sijawahi kukosa kuchuma kuanzia Aprili 2021. Hailinganishwi na ile inayoatikwa ambayo huweza kukauka baada ya mwaka mmoja baada ya kuchumwa,” asema, akiongeza kuwa, mikarakara aina ya Giant Ester, aghalabu haiathiriwi na magonjwa wala kuvamiwa na wadudu kwa urahisi.Anaongeza kuwa, aina hiyo huwa na ganda gumu linalozuia wadudu kuyadunga matunda hayo kwa urahisi.“Matunda ya Giant Ester ni makubwa na matunda machache huhitajika kujaza uzani wa kilo moja na pia hufikia asilimia 90 ya kiwango kinachotakikana ili kuuzwa nje,” asema, akiongeza kwamba, kilo moja huuzwa kwa Sh100-Sh120.Sawe, anayeendeleza zaraa hiyo katika eneo la Kipyosit, anasema kuwa, ili kupata mazao bora, hutumia mbolea asilia kila baada ya miezi mitano, na pia hutumia za madukani aina ya NPK.Baada ya kuliandaa shamba vyema, mkulima huyo huipanda miche kwa kuacha nafasi ya mita 3 na mita 2 mtawalia, kutoka kwa mmea mmoja hadi kwa mwingine.Mkulima huyo huchuma kilo 130-160 kila baada ya wiki mbili kutoka kwa mimea 140.“Huuza mazao yangu kwa wafanyabiashara wanaonunua kutoka kwa shamba na kusafirisha na kuuza jijini Nairobi. Bei ni Sh60 kwa wateja wa hapa nyumbani na Sh100 kwa wateja wanaouzia Nairobi.Mbali na mikarakara, Sawe pia hukuza mimea ya viungo aina ya rosemary.“Kwa sasa, nina miche ya rosemary zaidi ya 4,000 na huwauzia wakulima wengine,” asema, akiongeza kuwa, mmea huo husaidia kuwazuia wadudu kuvamia mimea shambani.“Kwa wakati huu hawezi kutosheleza soko kwa mazao yake; wakati mwingine inabidi nikatize baadhi ya oda kwa sababu siwezi kuzalisha (makarakara) ya kutosha,” asema, akiongeza kuwa, ana wateja sita wanaong’ang’ania matunda yake.“Yeyote anayenuia kujitosa katika ukuzaji wa mikarakara asifikirie mara mbili kwa sababu tutakapoingia katika shughuli ya kuongeza thamani, tutahitaji matunda mengi kuliko yale tunayozalisha.” asema, akiongeza kuwa, ukuzaji wa mikarakara ni mojawapo ya shughuli zinazohitaji mtaji usiokuwa mwingi na huwa na faida tele.Mkulima huyo anafichua kuwa, anapania kujitosa katika shughuli ya kuongeza thamani kwa matunda anayoyazalisha kwa kutengeneza sharubati.Aidha, anapania kulipanua shamba la ukuzaji ili awe na matunda mengi.",uchumi
